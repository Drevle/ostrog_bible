ЧЄТВЄРТЫИ КНИ́ГИ МОИ҆СИ҆ЄВЫ ЧИСЛА
Глⷡ‍҇а , а҃ · И гл҃а г҃ь къ моѷсїю , въ пꙋсты́ни сина́истѣи , въ хра́мѣ свѣдѣ́нїѧ , въ а҃ дн҃ь , мцⷵа втора́го , втора́го лѣта , по и҆ꙁъше́ствїи иⷯ , ѿ ꙁемлѧ̀ е҆гѷпетьскїѧ · Гл҃ѧ въꙁмѣте съчтенїе всего со́ньма сн҃овъ і҆и̑лвъ по роже́нїѧⷯ и҆хъ , и҆ по домо́мъ ѻ҆ч҃ьства и҆хъ , и҆ по числꙋ̀ и҆ме́нъ и҆хъ , всѧ́къ мꙋжескъ полъ , по глава́мъ и҆хъ · ѿ дво́юдесѧтѝ лѣт̾ и҆ вы́ше , и҆ всѧⷦ‍҇ и҆ды́и съ си́лою і҆ил҃вою , съглѧда́ти и҆хъ по си́ле и҆хъ , т҄ы , і҆ а҆аро́нъ , съꙁира́ите и҆хъ · И҆ с ва́ми да бꙋ́дꙋт̾ по си́ле и҆хъ ко́ждо и҆хъ . кождо по племе́ни , ка́ждого ѿ кн҃ѕеи , по домо́м̾ ѿч҃ьства да бꙋ́детъ · И҆ сїѧ и҆мена̀ мꙋже́и , и҆же ста́нꙋтъ с ва́ми . ѿ рꙋви́ма , е҆лисꙋръ , сн҃ъ седиѹ҆́ровъ · И҆ ѿ симеѻ́на , салами́иль , сн҃ъ сꙋрисада́и · И҆ ѿ і҆ю́ды , наа̑ссо́нъ , сн҃ъ а҆минада́вль · И ѿ и҆саха́ръ , наѳанаи̑ль , сн҃ъ сога́ровъ · и҆ ѿ ꙁаѹ҆ло́на , елиаⷡ‍҇ , сн҃ъ хело́нь · ѿ сн҃ов̾ и҆ѻ́сифль и҆ ѿ е҆фрѣмль , е҆лиса́мъ , сн҃ъ семиѹ҆́довъ · И҆ ѿ манасі́ѧ гамалі́илъ , сн҃ъ фадасꙋровъ · и҆ ѿ веньа̑ми́на , а҆вида́нъ , сн҃ъ гедеѻ́ноⷡ‍҇ · И҆ ѿ да́на а҆хеꙁеръ сн҃ъ а҆м̾мисадаеⷡ‍҇ · и҆ ѿ а҆си́ра , фага́илъ , сн҃ъ е҆храновъ · ѿ га́да е҆лиса́фъ , сн҃ъ рагꙋ́иловъ · И҆ ѿ неѳали́ма , а҆хире́и сн҃ъ е҆на́нь · Сїѝ нарече́нїи со́ньма , кн҃ѕи ѿ племе́нъ , по ѿч҃ьства́хъ и҆хъ , ты́сꙋщницы і҆и̑л҃вы сꙋть · И҆ поѧ̀ моѷсїи і҆ а҆а̑ро́нъ мꙋжа сїѧ нарече́ныѧ и҆менемъ · Ве́сь же со́ньм̾ събра́ша въ а҃ дн҃ь мцⷵа , втора́го , втора́го лѣта · И҆ съглѧ́даша ѧ҆̀ по роже́нїѧхъ и҆хъ , и҆ по ѿч҃ьства́хъ и҆хъ , и҆ по числꙋ и҆мени и҆хъ ѿ к҃ лѣтъ и҆ вы́ше , всѧ́къ мꙋжескъ полъ по глава́мъ и҆хъ , ꙗ҆́коже повелѣ г҃ь моѷсїю , съглѧда́ша сїѝ въ пꙋсты́ни сина́истѣи · И҆ бы́ша сн҃ове рꙋви́мли прьве́нца , і҆и̑л҃ва , по роже́нїю и҆хъ , и҆ по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆меⷩ‍҇ и҆хъ , и҆ по погла́вїю и҆хъ , всѧ́къ мꙋжескъ полъ ѿ к҃ лѣтъ и҆ вы́ше , всѧ́къ и҆ды́и съ си́лою съглѧда́нїѧ иⷯ ѿ племе́ни рꙋви́млѧ · ҂м҃ , ҂ѕ҃ , и҆ е҃ , со́тъ · Сн҃овъ же симеѻ́новыхъ , по роже́нїю и҆хъ и҆ по соньмо́мъ и҆хъ , и҆ по домо́мъ ѿч҃ьства иⷯ , и҆ по числꙋ̀ и҆менъ иⷯ , и҆ по погла́вїю и҆хъ , всѧ́к̾ мꙋже́скъ полъ ѿ к҃ , лѣт̾ и҆ вы́ше , всѧ́къ и҆ды́и съ си́лою съглѧда́нїе иⷯ ѿ племе́ни симеѻ́нѧ . ҂н҃ , ҂ѳ҃ , и҆ т҃ · Сн҃овъ і҆ю́дины́хъ по роже́нїю и҆хъ , и҆ по соньмо́мъ и҆хъ , и҆ по домоⷨ ѿч҃ьства и҆хъ , и҆ по числꙋ̀ и҆ме́нъ иⷯ , и҆ по погла́вїю и҆хъ , всѧ́къ мꙋжескъ полъ , ѿ к҃ лѣтъ и҆ вы́ше , всѧ́къ и҆ды́и съ си́лою , съглѧда́нїѧ и҆хъ , ѿ племе́ни і҆ю́дина ҂ѻ҃ , ҂д҃ , и҆ х҃ · И҆ ѿ сн҃овъ и҆саха́ровъ , по роже́нїю иⷯ , и҆ по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆ме́нъ и҆хъ , и҆ по погла́вїю и҆хъ , всѧ́къ мꙋжескъ полъ , ѿ к҃ лѣтъ и҆ вы́ше , всѧ́къ и҆ды́и съ си́лою , съглѧда́нїе и҆хъ ѿ племе́ни и҆саха́рова , ҂н҃ , и҆ ҂д҃ , и҆ у҃ · И҆ ѿ сн҃овъ ꙁаѹ҆лонь по роженїю и҆хъ , и҆ по со́ньмомъ и҆х̾ , и҆ по домоⷨ ѿч҃ьства иⷯ по числꙋ̀ и҆ме́нъ и҆хъ , и҆ по погла́вїю и҆хъ , всѧ́къ мꙋжескъ полъ , ѿ к҃ , лѣт̾ и҆ вы́ше , всѧ́къ и҆ды́и съ си́лою съглѧда́нїе и҆хъ , ѿ племе́ни ꙁаѹ҆ло́нѧ , ҂н҃ , и҆ ҂ꙁ҃ , и҆ у҃ · И҆ ѿ сн҃овъ и҆ѻ҆сифль , и҆ сыновъ е҆фрѣмль , по роже́нїю и҆хъ , и҆ по сонмо́мъ и҆хъ , и҆ по домо́мъ ѿч҃ьства и҆хъ , и҆ ⷶ̀ⷮⷢ‍҇ по числꙋ̀ и҆ме́нъ и҆хъ , и҆ по погла́вїю и҆хъ всѧ́къ мꙋжескъ полъ , ѿ к҃ , лѣт̾ и҆ вы́ше всѧ́къ и҆ды́и съ си́лою съглѧда́нїе иⷯ , ѿ племе́нъ е҆фрѣмль , ҂м҃ , и҆ е҃ соⷮ · И҆ ѿ сн҃овъ манасі́инъ по роже́нїю иⷯ , и҆ по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆ме́нъ и҆хъ , и҆ по погла́вїю и҆хъ всѧ́къ мꙋжескъ поⷧ‍҇ и҆хъ , ѿ к҃ , лѣтъ и҆ вы́ше , всѧ́къ и҆ды́и съ си́лою съглѧда́нїе и҆хъ ѿ племе́ни манасі́ина , ҂л҃ , и҆ ҂в҃ , и҆ с҃ · И҆ ѿ сн҃овъ веньа́минъ , по роже́нїю иⷯ по соньмо́мъ и҆хъ , по домо́м̾ ѻ҆ч҃ьства и҆хъ по числꙋ̀ и҆ме́нъ и҆хъ , по погла́вїю̀ и҆хъ , всѧ́къ мꙋжескъ полъ иⷯ , ѿ к҃ лѣтъ и҆ вы́ше , всѧ́къ и҆ды́и съ си́лою , съглѧда́нїе и҆хъ ѿ племе́ни веньѧ́мина , ҂л҃ , и҆ ҂е҃ и҆ у҃ · И҆ ѿ сн҃ов̾ га́довъ по роже́нїю и҆хъ , по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆ме́нъ и҆хъ , и҆ по погла́вїю и҆хъ , всѧ́къ мꙋжескїи полъ и҆хъ , ѿ к҃ , лѣтъ , и҆ вы́шеи , всѧ́къ и҆ды́и съ си́лою съглѧда́нїе и҆хъ ѿ племе́ни га́дова , ҂м҃ , ҂е҃ , и҆ х҃ , и҆ н҃ · И҆ ѿ сн҃въ да́новъ по роже́нїю и҆хъ , и҆ по соньмо́мъ и҆хъ , и҆ по домо́мъ ѻ҆ч҃ьства и҆хъ , по числꙋ̀ и҆ме́нъ и҆хъ , и҆ по погла́вїю и҆хъ , всѧ́къ мꙋжескъ полъ и҆хъ , ѿ к҃ лѣт̾ и҆ вы́ше , всѧⷦ‍҇ и҆ды́и съ си́лою , съглѧда́нїе и҆хъ , ѿ племе́ни да́нова , ҂ѯ҃ , и҆ в҃ , и҆ ꙁ҃ соⷮ · И҆ ѿ сн҃овъ а҆си́ровъ по роженїю и҆хъ , и҆ по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆ме́нъ и҆хъ , по погла́вїю и҆хъ , всѧ́къ мꙋжескъ полъ и҆хъ ѿ к҃ лѣтъ и҆ вы́ше , всѧⷦ‍҇ и҆ды́и съ си́лою съглѧда́нїе и҆хъ , ѿ племе́ни а҆сі́рова ҂м҃ , и҆ а҃ , и҆ е҃ соⷮ · И҆ ѿ сн҃овъ неѳалимль по роже́нїю и҆хъ и҆ по соньмо́мъ и҆хъ , и҆ по домо́мъ ѿч҃ьства и҆хъ , и҆ по числꙋ̀ и҆ме́нъ и҆хъ , и҆ по погла́вїю и҆хъ , всѧ́къ мꙋжескъ полъ и҆хъ ѿ к҃ лѣтъ и҆ вы́ше , всѧ́к̾ и҆ды́и съ си́лою съглѧда́нїе и҆хъ , ѿ племе́ни неѳали́млѧ , н҃ , и҆ ҂г҃ , и҆ у҃ · Сїѧ съглѧда́нїѧ е҆же глѧда́ша моѷсїи съ а҆а̑ро́номъ , и҆ кн҃ꙁи і҆и̑л҃вы , в҃і мꙋжїи . мꙋжъ е҆ді́нъ ѿ племе́ни е҆ді́наго , ѿ племе́ни до́мꙋ ѿч҃ьства и҆хъ  . и҆ бысть всего съглѧда́нїѧ , сн҃въ і҆ил҃въ , съ си́лою и҆хъ , ѿ к҃ лⷮѣ и҆ вы́ше , всѧ́къ и҆сходѧ́и въполча́тисѧ въ і҆и̑л҃ви , х҃ , ты́сꙋщь и҆ ҂г҃ , и҆ е҃ со́тъ , и҆ н҃ · Леви́ти же ѻтъ племе́ни ѻ҆ч҃ьства и҆хъ , не съглѧда́шасѧ въ сн҃охъ і҆ил҃выхъ · И҆ рече г҃ь къ моѷсїю вѣждь племѧ̀ левгі́ино , да не съглѧда́еши е҆̀ , и҆ числа̀ и҆хъ да не прїимеши средѝ сн҃овъ і҆илвъ · Ты́ же приста́ви леви́ты къ хра́мꙋ свѣдѣнїѧ , и҆ къ всѣмъ съсꙋ́домъ е҆го и҆ къ всемꙋ е҆ли́коже е҆сть в не́мъ · да въꙁдви́жꙋтъ сїѝ хра́мъ , и҆ вс҄ѧ съсꙋды е҆го , и҆ да слꙋжатъ в немъ , и҆ ѻ҆крⷵтъ хра́ма да сѧ въполча́тъ · И҆ вънегда̀ въꙁдви́гнꙋти хра́мъ , да раꙁрꙋша́тъ леви́ты , и҆ вънегда̀ поста́вити хра́мъ да поста́вѧтъ , а҆ и҆ноплеме́ниⷦ‍҇ прикасаѧ́сѧ да ѹ҆́мреⷮ · И҆ да въполча́тсѧ сн҃ове і҆и̑л҃вы , мꙋж̾ въ свое̑мъ чинꙋ̀ , и҆ мꙋжъ въ свое̑мъ старѣи́шинъствѣ , съ си́лою свое̑ю · Леви́ти же да сѧ въполча́тъ съпротивъ ѻ҆крⷵт̾ хра́ма свѣдѣ́нїѧ , и҆ да не бꙋ́детъ съгрѣше́нїѧ въ сн҃охъ і҆и̑л҃выхъ , и҆ да снабдѧ́тъ леви́ти са́ми , снабдѣ́нїе хра́ма свѣдѣ́нїѧ · И҆ сътвори́ша сн҃ве і҃и̑л҃вы по всемꙋ̀ , е҆ли́коже ꙁаповѣда̀ г҃ь моѷсїю  , та́ко сътвори́ша ·
Глⷡ‍҇а , в҃ · И рече г҃ь къ моѷсїю і҆ а҆аро́нꙋ гл҃ѧ , чл҃къ дръжа́исѧ по чинꙋ свое̑мꙋ , и҆ ꙁна́менїю и҆ по домо́мъ ѿч҃ьства и҆хъ , да сѧ въполча́ют̾ сн҃ве і҆и̑л҃вы прⷣе гм҃ъ , ѻ҆крⷵтъ хра́ма свѣдѣ́нїѧ , да сѧ въполча́ютъ сн҃ове і҆и̑л҃вы · Въполча́ющїѝсѧ пе́рвїи , на въсто́къ чи́на по́лка і҆ю́дина , съ си́лою и҆хъ , и҆ кн҃ꙁь ѿ сн҃овъ і҆юдинъ наа̑ссо́нъ , сн҃ъ а҆минада́вль , си́ла е҆го съглѧда́наѧ , ҂о҃ , и҆ ҂д҃ , и҆ х҃ · И҆ въполчитсѧ с ни́мъ племѧ и҆саха́рово , кн҃ꙁь же сн҃овъ и҆саха́ровъ наѳа́иль сн҃ъ сога́ровъ , си́ла е҆го съглѧда́наѧ , ҂н҃ , и҆ ҂д҃ , и҆ у҃ · И҆ въполчи́тсѧ племѧ̀ ꙁаѹ҆ло́не , кн҃ꙁь же сн҃овъ ꙁаѹ҆ло́нь , е҆лїа́въ сн҃ъ хело́нь си́ла е҆го съглѧда́наѧ ҂н҃ , ҂ꙁ҃ , и҆ у҃ · Всѣхъ же съчте́ни ѿ по́лка і҆юдина , р҃ , ты́сꙋщъ , ҂п҃ , ҂ѕ҃ , и҆ у҃ , съ си́лою и҆хъ · Пръвыи да поставлѧ́ютъ чи́ны по́лка , рꙋви́м̾ къ ю́гꙋ съ си́лою е҆го , кн҃ꙁь же сн҃овъ рꙋви́мль , е҆лисꙋр̾ сн҃ъ седиѹ҆́ровъ , си́ла е҆го , съглѧда́ наѧ ҂м҃ , и҆ ҂ѕ҃ , и҆ е҃ соⷮ · И҆ въполчи́тсѧ с ни́мъ , племѧ́ симеѻ́не кнѧⷥ же сн҃овъ симеѻ́нь саламі́иль , сн҃ъ сꙋрисада́инъ , и҆ си́ла е҆го съчита́наѧ , ҂н҃ , и҆ ҂ѳ҃ , и҆ т҃ · И҆ въполчи́тсѧ племѧ́ гадово кн҃ꙁь же сн҃въ га́довъ , е҆лиса́ѳъ , сн҃ъ рагꙋ́иль , си́ла е҆го съглѧда́наѧ ҂м҃ , и҆ ҂е҃ , и҆ х҃ , и҆ н҃ · Всѣхъ же съчтенїи полка рꙋви́млѧ , ҂р҃ , ҂н҃ , и҆ ҂а҃ , и҆ у҃ , и҆ н҃ , съ си́лою и҆хъ · вторы́и да поставлѧ́ю̑тъ чи́ны полка , и҆ да въꙁдвиꙁае̑тсѧ хра́мъ свѣдѣ́нїѧ , съ по́лком̾ леви́тъским̾ средѣ по́лковъ , ꙗ҆́коже въполча́ютсѧ , та́же и҆ да въста́юⷮ ко́иждо держа́сѧ по чинꙋ свое̑мꙋ поⷣ ꙁнаменїе̑мъ чи́на свои̑мъ · Ꙁнаменїе же по́лка е҆фрѣмлѧ , подле мо́рѧ съ си́лою иⷯ , кн҃ꙁь же сн҃овъ е҆фрѣмль , е҆лиса́ма сн҃ъ а҆мїю́довъ , си́ла е҆го съчета́наѧ ҂м҃ , и҆ е҃ сⷮо · И҆ въполчи́тсѧ с ни́мъ племѧ́ манасі́ино кн҃ꙁь же сн҃овъ манасі́инъ , гамалі́илъ сн҃ъ фаⷣдасꙋровъ , си́ла е҆го , съглѧда́наѧ , ҂л҃ , и҆ ҂в , и҆ с҃ · И҆ въполчи́тсѧ и҆же дръжа́тсѧ племѧ́ вениа̑миново кн҃ꙁь же сн҃овъ веньѧ̑ми́нь а҆вида́нъ сн҃ъ гадеѻ́нинъ , си́ла е҆го съчета́наѧ ҂л҃ , ҂е҃ , и҆ у҃ , · Всѣх же съчтенїи полка е҆фрѣмлѧ ҂р҃ , и҆ ҂и҃ , и҆ р҃ , съ си́лою и҆хъ · Третїи да поставлѧ́ютъ чины по́лка , да́нъ , къ сѣ́верꙋ съ си́лою и҆хъ кн҃ꙁь же сн҃въ да́новъ , а҆хие̑ꙁе́ръ сн҃ъ а҆мисада́и , си́ла е҆го съглѧда́наѧ ѯ҃ , ты́сꙋщъ , и҆ ҂в҃ , и ꙁ соⷮ · Въполчи́т же сѧ и҆же дръжа́тсѧ е҆го с ни́мъ племѧ́ а҆си́рово , кн҃ꙁь же племе́ни а҆си́рова фаге́на , сн҃ъ е҆хра́новъ , си́ла е҆го съглѧда́наѧ ҂м҃ , и҆ ҂а҃ , и҆ е҃ соⷮ · И҆ въполчи́тсѧ племѧ́ неѳали́мле , кн҃ꙁь же сн҃овъ неѳали́мль , а҆хире́и сн҃ъ е҆на́нь си́ла е҆го съглѧда́наѧ , ҂н҃ , и҆ ҂г҃ , и҆ у҃ · Всѣх же съчтенїи по́лка данова р҃ ты́сꙋщъ , и҆ ҂н҃ , и҆ ҂ꙁ҃ , и҆ х҃ , съ си́лою и҆хъ . послѣднїи да поставлѧ́юⷮ чины по́лка по ꙁнаменїю и҆хъ · Сїе съчита́нїе сн҃овъ і҆и̑л҃въ , по домо́м̾ ѿч҃ьства и҆хъ вс҄ѧ съглѧда́нїѧ по́лковъ съ силами и҆хъ , х҃ , ты́сꙋщь , и҆ ҂г҃ , и҆ е҃ соⷮ , и҆ н҃ · Леви́ти же не съглѧда́шасѧ , средѝ сн҃овъ і҆и̑л҃въ , ꙗ҆коже ꙁаповѣда̀ г҃ь моѷсїю · И҆ сътвори́ша сн҃ове і҆и̑л҃вы вс҄е е҆ли́ко ꙁаповѣда г҃ь моѷсїю · Та́ко въполча́хꙋсѧ по́ чинехъ и҆хъ , и҆ та́ко въстава́хꙋ е҆ді́ныи кои́ждо иⷯ дръжа́щесѧ по со́ньмꙋ иⷯ , и҆ по домоⷨ ѿч҃ьства иⷯ ·
Глⷡ‍҇а , г҃ · Сїѧ же рожде́нїѧ моѷсїѧ і҆ а҆ро́на , въ дн҃ь во́нже гл҃а г҃ь моѷсїю на горѣ сина́истѣи · Сїѧ же и҆мена̀ сн҃овъ а҆а̑ро́нь прьвене́цъ , нада́въ , и҆ а҆виѹ҆́дъ , е҆лиа̑ꙁа́ръ . и҆ѳама́ръ · Сїѝ и҆мена̀ сн҃овъ а҆а̑ро́нь жрець пома́ꙁаныѧ , и҆́мже съвершиша́сѧ рꙋцѣ иⷯ жрѣти , и҆ сконча́сѧ нада́въ , і҆ а҆виѹ҆дъ , прⷣе гм҃ъ , приносѧ́щи и҆мъ ѻ҆́гнь чю́ждъ прⷣе гм҃ъ , въ пꙋсты́ни сина́истїи , ча́дъ же ѹ҆ нихъ не бы́сть и҆мъ и҆ жре́чествовахꙋ , е҆лиа̑ꙁоⷬ‍҇ и҆ѳамаръ , съ а҆а̑рономъ ѻ҆ц҃емъ иⷯ · И҆ рече г҃ь къ моѷсїю гл҃ѧ , пои̑ми племѧ̀ левїи̑но , и҆ поста́вї ѧ предъ а҆а̑ро́номъ жерце́мъ , и҆ да слꙋжатъ е҆мꙋ · И҆ да стрегꙋтъ стражбы е҆го и҆ стра́жбы сн҃овъ і҆и̑л҃въ предъ храмоⷨ свѣдѣ́нїѧ , слꙋжи́ти слꙋжбꙋ хра́м̾нꙋю · И҆ да снабдѧⷮ вс҄ѧ сосꙋды хра́ма свѣдѣ́нїѧ , и҆ стра́жбы сн҃овъ і҆и̑л҃въ по всѣмъ дѣломъ храма , и҆ да дасѝ леви́ты а҆аро́нꙋ братꙋ твое̑мꙋ , и҆ сн҃омъ е҆го жерцемъ да́ни , дани б҄о сꙋть е҆мꙋ сїѝ ѿ сн҃овъ і҆и̑л҃въ · А҆а̑рона ⷤ‍ⷷ и҆ сн҃ы е҆го , пристави въ хра́мѣ свѣдѣнїѧ̀ и҆ да снабдѧ́тъ жре́чество и҆хъ . и҆ вс҄е е҆же ѹ҆ ѻ҆лтарѧ и҆ внꙋт́ренѧѧ̀ ꙁавѣсы , и҆ноплеме́никъ же прикаса́ѧ̑сѧ да ѹ҆́мретъ · И҆ рече г҃ь къ моѷсїю гл҃ѧ , с҄е а҆ꙁъ вꙁѧхъ леви́ты , ѿ средѝ сн҃овъ і҆и̑л҃въ , въ мѣсто всего̀ прьвенца̀ , ѿвръꙁа́ющаго ѹ҆тро́бꙋ ѿ сн҃овъ і҆и̑л҃въ , и҆ да бꙋ́дꙋтъ мнѣ леви́ты · Мнѣ б҄о всѧ́къ прьвене́цъ во́нже дн҃ь побихъ всѧкъ прьвенецъ въ ꙁемлѝ е҆гѷпетъстѣи , и҆ ѻст҃ихъ себѣ всѧ́къ первене́цъ въ і҆и̑л҃и , ѿ чл҃ка до скота̀ мнѣ да бꙋ́дꙋтъ , а҆ꙁъ г҃ь · И҆ рече г҃ь къ моѷсїю въ пꙋсты́ни сина́истѣи гл҃ѧ , съглѧда́и сн҃овъ леви́инъ по домо́мъ ѿч҃ьства и҆хъ , и҆ по со́ньмꙋ и҆хъ , и҆по рожде́нїю и҆хъ , всѧ́къ мꙋжескъ полъ ѿ мцⷵа е҆дінаго и҆ вы́ш̾ше , съглѧдае̑ши и҆хъ · И҆ съчтѐ и҆хъ моѷсїи по велѣ́нїемъ гн҃имъ ꙗ҆коже повелѣ е҆мꙋ г҃ь · Бѣѧ̑хꙋ же сїѝ сн҃ове леви́ини ѿ и҆ме́нъ и҆хъ , геⷬ‍҇сонъ , каа̑ѳъ , и҆ мера́ри · Сїѝ же и҆мена сн҃овъ геръсо́нь по соньмꙋ и҆хъ ловенїи симе́и · Сн҃ове же каа́ѳовы по племе́ни и҆хъ , а҆мъвра́мъ , и҆ сага́ръ , и҆ хевроⷩ‍҇ , и҆ ѻ҆ꙁїиль · Сн҃ове же мера́рины по племе́ни и҆хъ , мꙋли , и҆ мꙋси́лъ , сїѝ сꙋть со́ньми левъвиⷮстїи , по до́момъ ѿч҃ьства и҆хъ . ѿ герсо́на со́ньмъ ловенїинъ , и҆ соньм̾ симеи̑нь , сїѝ сꙋть со́нми герсо́новы съглѧда́нїе и҆хъ по числꙋ всего̀ мꙋжеска полꙋ , ѿ мцⷵа е҆ді́наго и҆ вы́ше , съглѧда́нїѧ и҆хъ , ꙁ҃ ты́сꙋщъ , и҆ е҃ соⷮ · Сн҃ове же геръсо́новы ꙁа хра́момъ да въполча́ютсѧ къ мо́рю . кн҃ꙁь же до́мꙋ ѿч҃ьства и҆хъ со́ньма геръсо́нѧ , е҆лисафъ сн҃ъ даи̑лъ . Стражба же сн҃овъ геръсо́новъ , въ хра́мѣ свѣдѣ́нїѧ , хра́мъ и҆ покро́въ е҆го , и҆ покро́въ две́рїи жерце́мъ , и҆ да слꙋжатъ е҆мꙋ · И҆ да стрегꙋтъ стражбы е҆го и҆ стра́жбы сн҃овъ і҆и̑л҃въ предъ храмоⷨ свѣдѣ́нїѧ , слꙋжи́ти слꙋжбꙋ хра́м̾нꙋю · И҆ да снабдѧⷮ вс҄ѧ сосꙋды хра́ма свѣдѣ́нїѧ , и҆ стра́жбы сн҃овъ і҆и̑л҃въ по всѣмъ дѣломъ храма , и҆ да дасѝ леви́ты а҆аро́нꙋ братꙋ твое̑мꙋ , и҆ сн҃омъ е҆го жерцемъ да́ни , дани б҄о сꙋть е҆мꙋ сїѝ ѿ сн҃овъ і҆и̑л҃въ · А҆а̑рона ⷤ‍ⷷ и҆ сн҃ы е҆го , пристави въ хра́мѣ свѣдѣнїѧ̀ и҆ да снабдѧ́тъ жре́чество и҆хъ . и҆ вс҄е е҆же ѹ҆ ѻ҆лтарѧ и҆ внꙋт́ренѧѧ̀ ꙁавѣсы , и҆ноплеме́никъ же прикаса́ѧ̑сѧ да ѹ҆́мретъ · И҆ рече г҃ь къ моѷсїю гл҃ѧ , с҄е а҆ꙁъ вꙁѧхъ леви́ты , ѿ средѝ сн҃овъ і҆и̑л҃въ , въ мѣсто всего̀ прьвенца̀ , ѿвръꙁа́ющаго ѹ҆тро́бꙋ ѿ сн҃овъ і҆и̑л҃въ , и҆ да бꙋ́дꙋтъ мнѣ леви́ты · Мнѣ б҄о всѧ́къ прьвене́цъ во́нже дн҃ь побихъ всѧкъ прьвенецъ въ ꙁемлѝ е҆гѷпетъстѣи , и҆ ѻст҃ихъ себѣ всѧ́къ первене́цъ въ і҆и̑л҃и , ѿ чл҃ка до скота̀ мнѣ да бꙋ́дꙋтъ , а҆ꙁъ г҃ь · И҆ рече г҃ь къ моѷсїю въ пꙋсты́ни сина́истѣи гл҃ѧ , съглѧда́и сн҃овъ леви́инъ по домо́мъ ѿч҃ьства и҆хъ , и҆ по со́ньмꙋ и҆хъ , и҆по рожде́нїю и҆хъ , всѧ́къ мꙋжескъ полъ ѿ мцⷵа е҆дінаго и҆ вы́ш̾ше , съглѧдае̑ши и҆хъ · И҆ съчтѐ и҆хъ моѷсїи по велѣ́нїемъ гн҃имъ ꙗ҆коже повелѣ е҆мꙋ г҃ь · Бѣѧ̑хꙋ же сїѝ сн҃ове леви́ини ѿ и҆ме́нъ и҆хъ , геⷬ‍҇сонъ , каа̑ѳъ , и҆ мера́ри · Сїѝ же и҆мена сн҃овъ геръсо́нь по соньмꙋ и҆хъ ловенїи симе́и · Сн҃ове же каа́ѳовы по племе́ни и҆хъ , а҆мъвра́мъ , и҆ сага́ръ , и҆ хевроⷩ‍҇ , и҆ ѻ҆ꙁїиль · Сн҃ове же мера́рины по племе́ни и҆хъ , мꙋли , и҆ мꙋси́лъ , сїѝ сꙋть со́ньми левъвиⷮстїи , по до́момъ ѿч҃ьства и҆хъ . ѿ герсо́на со́ньмъ ловенїинъ , и҆ соньм̾ симеи̑нь , сїѝ сꙋть со́нми герсо́новы съглѧда́нїе и҆хъ по числꙋ всего̀ мꙋжеска полꙋ , ѿ мцⷵа е҆ді́наго и҆ вы́ше , съглѧда́нїѧ и҆хъ , ꙁ҃ ты́сꙋщъ , и҆ е҃ соⷮ · Сн҃ове же геръсо́новы ꙁа хра́момъ да въполча́ютсѧ къ мо́рю . кн҃ꙁь же до́мꙋ ѿч҃ьства и҆хъ со́ньма геръсо́нѧ , е҆лисафъ сн҃ъ даи̑лъ . Стражба же сн҃овъ геръсо́новъ , въ хра́мѣ свѣдѣ́нїѧ , хра́мъ и҆ покро́въ е҆го , и҆ покро́въ две́рїи е҆ді́наго , и҆ вы́ше ѿ съглѧда́нїѧ и҆хъ к҃ , ты́ ҂ сꙋщъ и҆ ҂в҃ , и҆ с҃ , и҆ о҃г · И҆ реⷱ‍҇ г҃ь къ моѷсїю гл҃ѧ , пои̑мѝ леви́ты ꙁа вс҄ѧ первенцы̀ сн҃въ і҆и̑л҃въ , и҆ скоты леви́тъскы въ скота̀ мѣ́сто и҆хъ , и҆ бꙋ́дꙋтъ мн҄ѣ леви́ты , а҆ꙁъ г҃ь · И҆скꙋпъ же ѿ двꙋ сотъ , о҃г , ѿ и҆ꙁбыва́ющихъ прьвенцъ сн҃въ і҆и̑л҃въ наⷣ леви́ты да въꙁ́меши по е҃ , си́кль на главꙋ̀ , по си́клю ст҃омꙋ  , и҆ да бꙋ́дет̾ к҃ , пѣ́нѧꙁеи си́кль · И҆ дасѝ сребро̀ а҆а̑ро́нꙋ , и҆ сн҃омъ е҆го , и҆скꙋпъ ѿ и҆ꙁ̾быва́ющихъ надъ ни́хъ · И҆ вꙁ̑ѧ моѷсїи сребро̀ , и҆скꙋ́пное ѿ и҆ꙁбыва́ю̑щиⷯ наⷣ ни́хъ , на и҆скꙋпъ леви́тоⷨ · ѿ первене́цъ же сн҃овъ і҆и̑л҃въ , вꙁ̑ѧ сребро̀ , ҂а҃ , тѯ҃е си́клевъ , по си́клю ст҃омꙋ · И҆ даде моѷсїи ѻ҆кꙋ́пное сребро̀ , и҆ꙁбы́вшихъ а҆а̑ро́нꙋ и҆ сн҃омъ е҆го по велѣ́нїемъ гн҃имъ , ꙗ҆́коже ꙁаповѣ́да г҃ь моѷсїю ·
Глⷡ‍҇а , д҃ · И рече г҃ь къ моѷсїю і҆ а҆а̑ро́нꙋ гл҃ѧ , пои̑ми старѣи́шинъство сн҃въ каа́ѳовъ ѿ среды̀ сн҃овъ левїи́нъ по со́ньмꙋ иⷯ , и҆ по домо́мъ ѿч҃ьства и҆хъ , ѿ к҃ , и҆ е҃ , лѣтъ и҆ вы́ше , да́же д҆о н҃ , лѣтъ , всѧ́къ въходѧ́и слꙋжиⷮ сътвори́ти вс҄ѧ дѣ́ла , въ хра́мѣ свѣдѣ́нїѧ · Сїѧ же дѣлеса̀ сн҃овъ каа́ѳовъ , ѿ среды̀ сн҃овъ левїинъ , по соньмꙋ и҆хъ , и҆ по домо́мъ ѿч҃ьства и҆хъ , въ хра́мѣ свѣдѣ́нїѧ ст҃ого ст҃ыхъ · И҆ да въни́дꙋтъ а҆а̑ро́нъ и҆ сн҃ы е҆го , е҆гда̀ въꙁдви́гнетъсѧ по́лкъ , и҆ да съи́мꙋтъ ꙁавѣсꙋ ѻ҆сѣнѧ́ющꙋю , и҆ да ѻ҆бовью́т̾ в н҄ю ковче́г̾ свѣдѣ́нїѧ , и҆ да покры́ютъ е҆го покро́вомъ ко́жанымъ си́нимъ , и҆ да въꙁложа́тъ на́нь ѻ҆де́ждꙋ вс҄ю си́нетънꙋю съверхꙋ , и҆ да вложа́т̾ носи́ла · На трапе́ꙁѣ же преⷣложе́нїѧ да положа́тъ на не́и , ѻ҆де́жꙋ вс҄ю багрѧ́нꙋю и҆ блю́да и҆ кади́лница и҆ ча́ша , і҆ и҆ꙁлива́лница и҆́миже въꙁлива́ют̾ , и҆ хлⷠ‍҇ѣ на не́и въсегда̀ да бꙋ́дꙋтъ · И҆ да въꙁложа́тъ на ню̀ ѻ҆де́ждꙋ червле́нꙋ , и҆ да покрыю́тъ е҆ѧ̀ покро́вомъ ко́жаныⷨ си́нимъ , и҆ да въложаⷮ носи́ла е҆ѧ̀ · И҆ да въꙁ́мꙋтъ ѻ҆де́ждꙋ багрѧ́нꙋ , и҆ покры́ютъ свѣти́ло свѣтѧ́щеѐ , и҆ свѣщѝ е҆го , и҆ щипъцы̀ е҆го , и҆ ѻ҆цыщала е҆го и҆ вс҄ѧ съсꙋды ма́сла е҆го , и҆́миже слꙋжатъ е҆мꙋ · И҆ да въложа́тъ и҆̀ и҆ вс҄ѧ съсꙋ́ды е҆го , въ покро́въ ко́жанъ си́нїи , и҆ да въꙁложа́тъ е҆го на носи́ла · На ѻ҆лтарь же ꙁлаты́и да положа́тъ , ѻ҆де́жꙋ багрѧ́нꙋ , и҆ да покры́ютъ е҆го покро́вом̾ кожаннымъ си́нимъ , и҆ да въложа́т̾ носи́ла е҆го · И҆ да въꙁмꙋтъ вс҄ѧ сосꙋды слꙋже́бныѧ . в ни́хже слꙋжатъ въ ст҃ыхъ , и҆ въложа́тъ въ ѻ҆де́жꙋ багрѧ́нꙋю , и҆ да покры́ютъ и҆хъ покро́вомъ ко́жанымъ си́нимъ , и҆ да воꙁложа́тъ на носи́ла · И҆ покро́въ да въꙁложа́тъ на ѻ҆лтарь , и҆ покры́ютъ е҆го ѻ҆де́жею все́ю багрѧ́ною , и҆ да въꙁложа́тъ на́нь вс҄ѧ сосꙋды е҆го и҆же слꙋжа́тъ въ ни́х̾ , и҆ кадилники и҆ ви́лицы , и҆ ча́ша , и҆ покро́въ , и҆ вс҄ѧ сосꙋды ѻ҆лтарѧ̀ , и҆ да въꙁложа́тъ на́ нѧ покро́въ ко́жанъ си́нь , и҆ да въложа́тъ носи́ла е҆го · И҆ да въꙁмꙋт̾ ѻ҆де́жꙋ багрѧ́нꙋ , и҆ да покры́ютъ ѹ҆мыва́лницꙋ и҆ стоѧ́ла е҆ѧ̀ , и҆ да въложа́ть ю҆̀ в поволо́кꙋ ко́жанꙋ си́ню , и҆ да въꙁложа́тъ на носи́ла · И҆ егда̀ сверша́ть а҆а ̑ ро́нъ и҆ сн҃ове е҆го , покрыва́ющи ст҃аѧ , и҆ вс҄ѧ сосꙋды ст҃аѧ , и҆ вънегда̀ въста́етъ по́лкъ · Тогда̀ же да вни́дꙋтъ сн҃ове каа́ѳовы въꙁдви́гнꙋти , да сѧ не прико́снꙋт̾ ст҃ыхъ , да не ѹ҆мрꙋтъ , и҆ се е҆сть слꙋже́нїе сн҃въ каа́ѳовыⷯ , въ хра́мѣ свѣдѣ́нїѧ · Смотри́тель же е҆лїа́ꙁа́ръ сн҃ъ а҆а̑ро́на жерца̀ , и҆ еле́и свѣти́лныи , и҆ ѳемїѧ́мъ сложе́ныи , и҆ тре́бꙋ ꙗ҆́же вс҄ѧ дн҃и , и҆ еле́и пома́ꙁанїѧ смотре́нїе всего̀ хра́ма , і҆ ели́коже е҆сть в не́мъ въ ст҃омъ , и҆ въ всѣхъ дѣлехъ · И҆ рече г҃ь къ моѷсїю і҆ а҆аро́нꙋ гл҃ѧ , да не потреби́те со́ньма племе́ни каа́ѳова , ѿ среды̀ леви́тоⷡ‍҇ · Се же да сътвори́те и҆мъ , и҆ жи́ви бꙋдꙋтъ и҆ не ѹ҆́мрꙋтъ , приходѧ́щим̾ и҆мъ , къ ст҃ымъ ст҃ыхъ , а҆а̑ронъ и҆ сн҃ове е҆го , да вни́дꙋтъ , и҆ да ѹ҆стро́итъ и҆хъ , кое̑го́ждо по ношенїю е҆го да не вни́дꙋтъ внеꙁапꙋ видѣти ст҃ое и҆ ѹ́мрꙋтъ · И҆ рече г҃ь къ моѷсїю гл҃ѧ . пои́ми старѣ́ишинъство сн҃овъ геръсо́нь , і҆ и҆же по домо́мъ ѿч҃ьства и҆хъ , и҆ по со́ньмомъ и҆хъ , и҆ по племе́немъ и҆хъ , ѿ к҃ , и҆ е҃ лⷮѣ и҆ вы́ше , да́же до н҃ , лѣтъ , съглѧда́ите ѧ҆̀ , всѧ́къ въходѧ́и слꙋжити слꙋжбꙋ и҆ твори́ти дѣлеса̀ въ хра́мѣ свѣдѣ́нїѧ · Сїѧ слꙋжба соньма герсо́нова , слꙋжи́ти и҆ въꙁдвиꙁа́ти да въꙁдви́жꙋтъ ѻ҆по́ны хра́ма , и҆ хра́ма свѣдѣ́нїѧ , и҆ покро́въ е҆го , и҆ покро́въ кожъ си́нь сꙋщїи све́рхꙋ , и҆ ѻ҆понꙋ две́ри ѹ҆ хра́ма свѣдѣ́нїѧ , и҆ ѻ҆по́нꙋ притво́рнꙋю , и҆ ꙁавѣсꙋ враⷮ притво́рныхъ , е҆ли́коже ѹ҆ хра́ма свѣдѣ́нїѧ , і҆ и́же ѻ҆крⷵтъ ѻ҆лтарѧ̀ и҆ ве́рви и҆хъ , и҆ вс҄ѧ сосꙋ́ды слꙋже́нїа и҆ всѧ̀ е҆ли́ка слꙋжатъ в ни́хъ · да сътворѧ́тъ по сло́вꙋ а҆а̑ро́на и҆ сн҃въ е҆го , и҆ да бꙋ́детъ вс҄ѧ , по всѣмъ слꙋжбам̾ и҆хъ , и҆ по всѣмъ дѣ́лесемъ и҆хъ , и҆ да съглѧда́еши и҆хъ по и҆ме́немъ вс҄ѧ дѣлеса ꙗ҆́же в ниⷯ · Сїѧ слꙋж́ба со́ньма сн҃овъ геръсо́новъ , по всѣмъ слꙋжбам̾ и҆хъ , и҆ по всѣмъ дѣ́лесемъ и҆хъ , и҆ да съглѧда́еши и҆хъ по и҆ме́немъ вс҄ѧ дѣлеса ꙗ҆́же в ниⷯ · Сїѧ слꙋж́ба со́ньма сн҃овъ геръсо́новъ , въ хра́мѣ свѣдѣ́нїѧ , и҆ стра́жба и҆хъ въ рꙋцѣ ѳама́ра , сн҃а а҆аро́нѧ жерца̀ · Сн҃ове же мера́рїины по племе́ни и҆хъ , и҆ по домо́мъ ѿч҃ьства и҆хъ съглѧда́ите и҆хъ ѿ к҃ , и҆ е҃ , лѣтъ и҆ вы́ше да́же д҆о н҃ , лѣтъ , и҆ съглѧда́ите иⷯ , всѧ́къ входѧ́и слꙋжи́ти , въ дѣ́ла хра́ма свѣдѣ́нїѧ · Сїѧ снабдѣ́нїѧ въꙁдви́женыхъ и́ми , по всѣмъ дѣлесе́мъ иⷯ , въ хра́мѣ свѣдѣ́нїѧ · дъски хра́мныѧ и҆ ꙁаво́ры е҆го , и҆ столпы е҆го , и҆ стоѧ́ла е҆го , и҆ ꙁапо́ны две́рїи хра́ма , и҆ покро́въ е҆го · Столпы же притворны́ѧ и҆ стоѧ́ла иⷯ , и҆ столпы̀ ꙁавѣ́сныѧ вра́тъ притво́ра и҆ стоѧ́ла и҆хъ , и҆ колкѝ и҆хъ и҆ ве́рви и҆хъ , и҆ вс҄ѧ съсꙋ́ды и҆хъ , и҆ вс҄ѧ слꙋжба и҆хъ , по и҆ме́немъ и҆хъ , съглѧда́ите и҆хъ , и҆ вс҄ѧ съсꙋ́ды стра́жбы въꙁдви́жемыхъ и҆ми · Сїѧ слꙋжба племе́ни сн҃въ мера́ринъ въ всѣхъ дѣлесѣхъ и҆хъ , въ хра́мѣ свѣдѣнїа въ рꙋцѣ ѳама́ра , сн҃а а҆а̑ро́нѧ жерца̀ и҆ съглѧда̀ моѷсїи і҆ а҆аро́нъ , и҆ кн҃ѕи і҆и̑л҃вы , сн҃ы каа́ѳовы по племе́ни иⷯ , и҆ по домо́м̾ ѿч҃ьства иⷯ , ѿ к҃ , и҆ е҃ , лⷮѣ и҆ выⷲше да́же д҆о , н҃ , лѣтъ , всѧ́къ въходѧ́и слꙋжити и҆ сътвори́ти дѣлеса̀ , въ хра́мѣ свѣдѣ́нїѧ · И҆ бы́сть съглѧда́нїе и҆хъ , по племе́немъ , и҆хъ , ҂в҃ , ꙁ҃ , со́тъ и҆ н҃ · Сеѐ съчте́нїе соньма , каа́ѳова , всѣхъ слꙋжа́щихъ въ хра́мѣ свѣдѣ́нїѧ , ꙗ҆́коже съглѧда̀ моѷсїи і҆ а҆а̑ро́нъ , по велѣ́нїемъ гн҃им̾ , въ рꙋцѣ моѷсїи̑ни · Съглѧда́нїе же сн҃овъ геръсо́новъ , по племе́немъ и҆хъ , и҆ по домо́мъ ѿчьства и҆хъ , ѿ к҃ , и҆ е҃ , лѣтъ и҆ выⷲше , даже д҆о н҃ , лѣтъ , всѧⷦ‍҇ въходѧ́и слꙋжи́ти и҆ твори́ти дѣлеса̀ въ хра́мѣ свѣдѣ́нїѧ · И҆ бы́сть съглѧда́нїе и҆хъ , по соньмо́мъ и҆хъ , по домо́мъ ѿч҃ьства и҆хъ , в҃ ты́сꙋщи , и҆ х҃ , и҆ л҃ · Сїѧ съглѧда́нїѧ , со́ньма сн҃въ геръсо́новъ , всѣхъ слꙋжа́щихъ въ хра́мѣ свѣдѣнїѧ , ꙗ҆́же съглѧда́ша моѷсїи і҆ а҆а̑роⷩ‍҇ по гл҃ꙋ гн҃ю Съглѧда́нїе же сн҃овъ мера́ринъ , по племе́немъ и҆хъ , и҆ по домо́мъ ѿч҃ьства и҆хъ , ѿ к҃ , и҆ е҃ лѣтъ и҆ выⷲше , да́же д҆о н҃ лѣтъ , всѧ́къ входѧ́и слꙋжи́ти на слꙋже́нїе хра́ма свѣдѣн́їѧ · И҆ бы́сть съчте́нїе и҆хъ по племе́немъ и҆хъ , по сон̾мо́мъ и҆хъ , и҆ по домо́мъ ѿч҃ьства и҆хъ , ҂г҃ . и҆ с҃ · Сїѝ чи́сла со́ньма сн҃въ мера́ринъ , ꙗ҆́же съглѧда̀ моѷсїи і҆ а҆а̑ро́нъ , по гл҃ꙋ гн҃ю  · Всѣх же съглѧда́нїи леви́товъ ꙗ҆́же съглѧда̀ моѷсїи і҆ а҆а̑ро́нъ , и҆ кн҃ѕи сн҃въ і҆и̑л҃въ по со́ньмꙋ и҆хъ , и҆ по домо́м̾ ѿч҃ьства и҆хъ , ѿ к҃ , и҆ е҃ , лѣтъ , и҆ выⷲше , да́же д҆о , н҃ , лѣтъ , всѧ́къ и҆ды́и на дѣло дѣ́лати , по дѣлесе́хъ въꙁ̾движе́нїѧ , въ хра́мѣ свѣдѣ́нїѧ · Бы́ша же съглѧда́нїѧ иⷯ , ҂и҃ , е҃ соⷮ , и҆ п҃ , по велѣ́нїемъ гн҃имъ · И҆ съглѧда́ша и҆хъ рꙋко́ю моѷсїевою , мꙋжа по слꙋже́нїи е҆го , по дѣлесе́мъ е҆го , и҆ е́же въꙁдвиꙁа́хꙋ сїѝ , и҆ съглѧда́ни сꙋть , ꙗ҆́коже повелѣ г҃ь моѷсїю ·
Глⷡ‍҇а , е҃ · И рече г҃ь къ моѷсїю гл҃ѧ , повелѝ сн҃омъ і҆и̑л҃вымъ , и҆ да вы́гонѧтъ и҆с полка̀ вс҄ѧ прокаже́ныѧ , и҆ вс҄ѧ пролива́ющїѧ сѣмѧ , и҆ вс҄ѧ нечи́стыѧ дш҃ею , ѿ мꙋжеска по́лꙋ до же́ньска , и҆ да и҆ꙁго́ните во́нъ полка да не ѻ҆сквернѧ́тъ по́лкъ свои̑хъ , в ни́хже а҆ꙁъ быва́ю  · И҆ сътвори́ша сн҃ове і҆и̑л҃вы та́ко , и҆ꙁгна́ша и҆хъ во́нъ полка̀ , ꙗ҆́коже гл҃а г҃ь моѷсїю , та́ко сътвори́ша сн҃ове і҆и̑л҃вы · И҆ рече г҃ь къ моѷсїю гл҃ѧ , гл҃и сн҃омъ і҆и̑л҃вымъ рекїи мꙋжъ , и҆л҄и жена̀ , и҆ жена а҆ще сътвори́тъ , ѿ всѣхъ грѣхъ чл҃къ , и҆ преꙁрѣвъ пре́ꙁритъ въ г҃ѣ , и҆ престꙋпитъ дш҃а т҄а · да и҆сповѣсть грⷯѣ и҆же сътвори́ша , и҆ да ѿда́стъ престꙋпле́нїе гла́вное , и҆ пѧтꙋю ча́сть е҆го , да приложи́тъ к немꙋ , и҆ да ѿда́стъ е҆мꙋже съгрѣши  · А҆ще нѣсть чл҃кꙋ ѹ҆́жикы ꙗ҆ко ѿда́ти е҆мꙋ престꙋпле́нїе  , да ѿдасть престꙋпле́нїе г҃ꙋ , престꙋпле́нїе же ѿда̑емое г҃ꙋ , жерцꙋ̀ да бꙋдетъ , ра́ꙁвѣ ѻ҆вна̀ ѻ҆цыще́нїѧ , и҆же помо́литсѧ ѻ҆ немъ грѣха̀ е҆го ра́ди · И҆ всѧ̑къ нача́токъ , и҆ всѧ́ка сщ҃аема въ сн҃ѣхъ , і҆и̑л҃евѣхъ , е҆ли́ко а҆ще приносѧтъ г҃ꙋ жерцꙋ̀ да бꙋ́детъ · И҆ кое̑го́ждо ѻ҆сщ҃енїе , томꙋ̀ да бꙋ́детъ , и҆ мꙋжъ а҆ще да́стъ жерцꙋ̀ томꙋ̀ да бꙋ́детъ · И҆ рече г҃ь къ моѷсїю гл҃ѧ , гл҃и сн҃омъ і҆и̑л҃вымъ , и҆ рцы̀ къ нимъ . мꙋжꙋ а҆ще престꙋп́итъ жена̀ е҆го , и҆ преꙁира́ѧ пре́ꙁритъ е҆го , и҆ бꙋ́детъ кт҄о с не́ю ло́же сѣмени , и҆ ѹ҆таи́тъ ѿ ѻ́чїю мꙋжа свое̑го , и҆ ѹ҆кры́етсѧ , а҆ ѻ҆на́ же бꙋд́етъ ѻ҆скверне́на , и҆ по́слꙋха не бꙋ́дет̾ на не́ѧ , и҆ сїѧ нѣсть ꙗ҆́та · И҆ прїидетъ на него дх҃ъ ревнова́нїѧ , и҆ въꙁревнꙋе́тъ женѣ свое́и , ѻ҆на́ же бꙋ́детъ ѻ҆скверне́на , и҆л҄и прїидетъ е҆мꙋ дх҃ъ ревнова́нїю да въꙁревнꙋеⷮ женѣ свое́и , а҆ ѻ҆на же бꙋ́детъ неѻ҆сквернена · И҆ да приведе́тъ мꙋжъ женꙋ̀ свою къ жерцꙋ̀ , и҆ да принесе́т̾ да́ръ ꙁа ню , десѧ́тꙋю ча́сть мѣры е҆фи мꙋкѝ ꙗ҆́чныѧ̀ , и҆ да не влїетъ на́ ню е҆ле́ѧ ниже да въꙁложи́тъ на ню̀ бѣ́лаго ѳимїѧ́ма . тре́ба бо ревнова́нїѧ е҆сть , тре́ба па́мѧти , помина́ющи грѣхъ · И҆ да приведе́тъ ю҆̀ жре́цъ , и҆ поста́вит̾ ю҆̀ пре́дъ гм҃ъ . и҆ да во́ꙁметъ жрецъ во́дꙋ жи́вꙋ чи́стꙋ въ сосꙋ́дѣ гли́нѧнѣ и҆ персти ꙁемлѝ сꙋщїѧ ѹ҆ хра́ма свѣдѣ́нїѧ , и҆ да во́ꙁметъ жре́цъ да въсы́плетъ въ во́дꙋ , и҆ да поста́витъ жре́цъ женꙋ̀ пре́дъ гм҃ъ , и҆ да ѿкры́етъ главꙋ̀ женѣ , и҆ да да́стъ в рꙋцѣ тре́бꙋ па́мѧти , тре́бꙋ ревнова́нїѧ , а҆ в рꙋцѣ жерцꙋ да бꙋ́детъ вода̀ ѻ҆бличе́нїѧ , клено́маѧ с҄и · И҆ да ꙁаклене́тъ ю҆̀ жре́цъ , и҆ рече́тъ женѣ , а҆ще не бы́сть н҄икто́же с тобо́ю , и҆ нѣси́ ли пристꙋпи́ла ѻ҆скверъни́тисѧ ѿ мꙋжа свое̑го , неви́нна бꙋ́ди ѿ воды̀ ѻ҆бличе́нїѧ клено́мыѧ сеѧ̀ · А҆́ще л҄и престꙋпи́ла е҆си мꙋжа́та сꙋщи и҆л҄и ѻ҆скверне́на е҆си , и҆ да́стъ кт҄о тебѣ ло́же свое , ра́ꙁвѣ мꙋжа твое̑го · И҆ да ꙁаклене́т̾ жре́ц̾ женꙋ̀ клѧ́твами клѧ́твы свое̑ѧ̀ , и҆ да рече́тъ жре́цъ женѣ , да да́стъ т҄ѧ г҃ь въ клѧ́твꙋ , и҆ проклѧ́тїе средѝ людїи твоиⷯ , вънегда̀ да́стъ г҃ь и҆ бꙋди стегно твоѐ ѿпа́дше , и҆ чре́во твоѐ ѿпа́дше , и҆ ѻ҆те́кше · И҆ да вни́детъ вода̀ клено́маѧ с҄и , въ чре́во твое , и҆ нады́шетъ т҄и ѹ҆тро́бꙋ , и҆ ѿпаде́тъ стегно̀ твоѐ . и҆ ѿвѣща́етъ жена̀ т҄а . бꙋ́ди то бꙋ́ди то · И҆ да въпи́шетъ жре́цъ клѧ́твы сїѧ въ кни́ги , и҆ да ѻ҆мо́чит̾ въ водѣ ѻ҆бличе́нїѧ клено́мыѧ , да напои́тъ женꙋ̀ водо́ю ѻ҆бличе́нїѧ , и҆ проклѧ́тїѧ и҆ да вни́дет̾ в н҄ю вода̀ клѧ́таѧ ѻ҆бличе́нїѧ · И҆ да во́ꙁмет̾ жре́цъ ѿ рꙋкѝ женьски тре́бꙋ ревнова́нїѧ . и҆ да во́ꙁложи́тъ тре́бꙋ прⷣе гм҃ъ , и҆ да приведе́т̾ ю҆̀ къ ѻ҆лтарю̀ · И҆ да въ́ꙁметъ жреⷰ‍҇ го́ръстїю тре́бы па́мѧти е҆ѧ̀ , и҆ да принесе́тъ ю҆̀ жреⷰ‍҇ на ѻ҆лта́рь , посе́м же напои́тъ водо́ю женꙋ̀ т҄ꙋ · И҆ бꙋ́детъ а҆ще е҆сть ѻ҆скверне́на , и҆ а́ще та́тбою , ѹ҆таи́ласѧ е҆сть мꙋжа свое̑го , и҆ да ви́идеⷮ в н҄ю вода̀ клѧ́таѧ ѻ҆бличе́нїѧ , и҆ да надме́тъ чре́во е́и , и҆ да ѿпадеⷮ стегно̀ е҆ѧ̀ , и҆ да бꙋ́дет̾ жена̀ въ проклѧ́тїе въ лю́дехъ свои̑хъ · А҆ще л҄и не бꙋ́детъ ѻ҆скверне́на жена , и҆ чⷵта е҆сть , и҆ невиⷩ‍҇на бꙋ́детъ , и҆ да прїиметъ въ чре́вѣ и҆ всѣе́тъ сѣмѧ · Сїи ꙁако́нъ ревнова́нїѧ е҆сть е҆же а҆ще престꙋпитъ жена̀ мꙋжа́та сꙋщи , и҆ ѻ҆скверни́тсѧ · И҆л҄и чл҃къ е҆мꙋже а҆ще наи́дет̾ на́нь дх҃ъ ревнова́нїѧ , и҆ въꙁревнꙋ́етъ женѣ свое́и да поста́вит̾ женꙋ̀ свою прⷣе гм҃ъ · И҆ да сътвори́тъ е́и жре́цъ ве́сь ꙁакоⷩ‍҇ сїи , и҆ чтⷵъ бꙋ́детъ чл҃къ ѿ грѣха̀ . жена́ же т҄а въꙁ́мет̾ грѣхъ сво́и ·
Глⷡ‍҇а , ѕ҃ · И рече г҃ь къ моѷсїю гл҃ѧ , гл҃и сн҃омъ і҆и̑л҃вымъ , и҆ рече́ши къ ни́мъ , мꙋжъ и҆л҄и жена̀ и҆же а҆ще ѻ҆беща́етсѧ ѕѣло молбо́ю къ г҃ꙋ · да ѻ҆чи́ститсѧ чистото́ю , и҆ въꙁдержи́тсѧ ѿ ви́на и҆ си́кера  , и҆ ѻ҆цта ви́нна , и҆ ѻ҆цта ѻ҆лови́нна , да не пїетъ , и҆ е҆ли́коже съдѣ́лаетсѧ ѿ гро́ꙁдъ ви́нныхъ да не пїетъ · И҆ вина̀ свѣжа́го и҆ сꙋхо́го да не ꙗ҆́стъ , въ вс҄ѧ дн҃и моли́твы е҆го , ѿ всего̀ е҆же бꙋ́детъ ѿ ви́нничины и҆ вина̀ , ѿ ко́сти и҆ до скорълꙋ́пы да не пїете , ниже ꙗ҆́сте ѿ всего̀ · И҆ въ вс҄ѧ дн҃и молбы̀ ѻ҆цыще́нїѧ е҆го , бричь да не въꙁы́идеⷮ на главꙋ̀ е҆го , до́ндеже сконча́ютсѧ дн҃їе , е҆ли́коже ѻ҆бѣща́лъ е҆сть г҃ꙋ , ст҃ъ бꙋ́детъ растѧ́и вла́сы главы̀ свое̑ѧ · И҆ въ вс҄ѧ дн҃и молбы̀ е҆го г҃ꙋ . наⷣ все́ю дш҃ею сконча́вшеюсѧ , да не хо́дитъ . надъ ѿц҃а , и҆ наⷣ мт҃ръ , и҆ наⷣ бра́та и҆ наⷣ сестрꙋ , да сѧ не ѻ҆скверни́тъ ѿ ниⷯ ѹ҆ме́ршимъ и҆мъ . ꙗ҆ко мольба̀ б҃а е҆го на главѣ е҆го , вс҄ѧ дн҃и мольбы̀ е҆го , ст҃ъ е҆сть г҃ꙋ · А҆́ще ли кт҄о смр҃тїю внеꙁа́пꙋ ѹ҆мретъ ѹ҆ него̀ а҆́бїе , да ѻ҆скверни́тсѧ глава̀ мольбы̀ е҆го , да ѻ҆брїетъ вла́сы главы̀ своеѧ̀ . во́ньже дн҃ь ѻ҆чи́ститсѧ , въ дн҃ь ꙁ҃ да ѻ҆бросне́тъсѧ , а҆ въ дн҃ь , и҃ , да принесе́тъ дв҄а го́рличища и҆л҄и дв҄а голꙋ́бичища , къ жръцꙋ преⷣ две́ри хра́ма свѣдѣ́нїа · И҆ да сътвори́тъ жре́цъ е҆ди́нꙋ грѣха̀ ра́ди , а҆ дрꙋгꙋю въ вс҄есож̾же́нїе , и҆ да помо́литсѧ жре́цъ ѻ҆ не́мъ съгрѣше́нїѧ ра́ди ѻ҆ дш҃и , и҆ да ѻ҆ст҃итъ главꙋ̀ е҆го · В то́и дн҃ь во́н̾же ѻ҆ст҃итсѧ г҃ꙋ въ дн҃и молбы̀ е҆го , и҆ да приведе́тъ а҆́гнецъ е҆ді́нолѣтенъ въ престꙋпле́нїе , дн҃їе же пре́жнїѝ , да не бꙋ́дꙋтъ е҆мꙋ въ число̀ , поне́же ѻ҆скверни́сѧ глава̀ мольбы̀ е҆го · Сїи же ꙁако́нъ моле́нїѧ , вънже дн҃ь сконча́етъ , дн҃ь мольбы̀ свое̑ѧ̀ , да принесе́тъ са́мъ къ две́ремъ хра́ма свѣдѣ́нїѧ · И҆ да принесе́тъ да́ръ свои г҃ꙋ , а҆́гнецъ е҆ді́нолѣтенъ , е҆ді́нъ непоро́ченъ въ вс҄есъж̾же́нїе , и҆ а́гницꙋ е҆ді́нолѣтнꙋ непоро́чнꙋ грѣха̀ ра́ди , и҆ ѻ҆ве́нъ е҆ді́нъ непороченъ сп҃сенїѧ · И҆ ко́шъ ѻ҆прѣсно́чныи хлѣ́бовъ ѿ мꙋкѝ пшени́чны , въмѣшеныⷯ съ е҆леѻ́мъ и҆ ѻ҆прѣсноки пома́ꙁаны е҆леѻ́мъ и҆ тре́бꙋ и҆хъ и҆ въꙁлїѧ́нїе и҆хъ · И҆ да принесе́тъ жреⷰ‍҇ прⷣе г҃ь , и҆ да сътвори́тъ е҆же грѣха̀ ра́ди е҆го , и҆ вс҄есъж̾же́нїе е҆го · ѻ҆ве́н̾ же да сътвори́тъ тре́бꙋ сп҃сеннꙋю̀ г҃ꙋ на ко́шницѣ ѻ҆прѣс́ночнѣй , и҆ да сътвори́тъ жре́цъ тре́бꙋ  , и҆ въꙁълїѧ́нїе е҆го · И҆ да ѻ҆бро́снетсѧ ѻ҆бѣща́выи , прⷣе две́рми хра́ма свѣдѣнїѧ глава̀ молбы̀ е҆го , и да въꙁложиⷮ власы̀ на ѻ҆гнь , и҆же е҆сть ѹ҆ тре́бы сп҃сеныѧ · И҆ да въꙁ́мет̾ жре́цъ ра́мо варе́но ѿ ѻ҆вна̀ , и҆ хлѣбъ е҆ді́нъ принесе́нъ ѿ ко́шницы , и҆ ѻ҆прѣ́снокъ е҆ді́нъ , и҆ да въꙁложи́тъ на рꙋцѣ ѻ҆бѣща́вшемꙋсѧ , по ѻ҆броснове́нїѝ главы̀ е҆го · И҆ да принесе́тъ ѧ҆̀ жреⷰ‍҇ , въꙁложе́нїе пре́дъ г҃ь . с҄е ст҃о да бꙋдетъ жерцꙋ̀ къ грꙋ́дем̾ въꙁложе́нїѧ и҆ къ ра́мꙋ ѹ҆ча́стїѧ , по се́м же ѻ҆бѣщавы́исѧ , да пїетъ вино̀ . сїи ꙁакоⷩ‍҇ ѻ҆бѣщавшемꙋсѧ , и҆же а҆ще ѻ҆бѣща́е̑тъ да́ръ г҃ꙋ ѻ҆ молбѣ свое́и , и҆же а҆ще ѻ҆брѧ́щетъ рꙋка̀ е҆го , по си́лѣ молбы̀ е҆го , ю҆же а҆́ще ѻ҆бѣща́етъ , с҄е да принесе́т̾ по ꙁако́нꙋ ѻ҆цѣще́нїѧ е҆го · И҆ рече г҃ь къ моѷсїю гл҃ѧ , гл҃и а҆аро́нꙋ и҆ сн҃омъ е҆го рекїи си́це · Блⷵви́те сн҃ы і҆и̑л҃вы гл҃щи и҆мъ , и҆ въꙁложи́те и҆́мѧ моѐ на сн҃ы і҆и̑л҃вы · И҆ а́ꙁъ г҃ь блⷵвлю и҆хъ , гл҃ющи и҆мъ , и҆ блⷵвитъсѧ г҃ь , и҆ снабди́тъ т҄ѧ и҆ просвѣти́тъ г҃ь лицѐ своѐ на́ тѧ , и҆ поми́лꙋетъ т҄ѧ · Въꙁдви́гнетъ г҃ь лицѐ своѐ на́ тѧ , и҆ да́ст̾ т҄и ми́ръ и҆ да въꙁложа́ть и҆́мѧ моѐ на сн҃ы і҆и̑л҃вы а҆́ꙁъ г҃ь , блⷵвлю ѧ҆̀ ·
Глⷡ‍҇а , ꙁ҃ · И бы́сть въ дн҃ь вонже сконча̀ моѷсїи , ꙗ҆́коже поста́вити хра́мъ и҆ помаꙁа и҆̀ , и҆ ѻ҆ст҃и и҆̀ , и҆ вс҄ѧ сосꙋ́ды е҆го , ѻ҆л̾таръ , и҆ вс҄ѧ сосꙋ́ды е҆го , и҆ пома́ꙁа ѧ҆̀ и҆ ѻ҆ст҃и ѧ҆̀ · И҆ приведо́ша кн҃ѕи і҆и̑л҃тьстїѝ , в҃і , кн҃ѕь до́мꙋ ѿч҃ьства и҆хъ , сїѝ кн҃ѕи кое̑гождо племе́ни , сїи же преⷣстоѧ́тъ на́дъ съглѧда́нїи · И҆ приведоша дары своѧ̀ пре́дъ гм҃ъ ѕ҃ , колесни́цъ , цр҃ьскыхъ , и҆ в҃і , воло́въ , и҆ колесни́ца е҆ді́на ѿ дво́ю кн҃ѕю , и҆ теле́цъ ко́ждо и҆хъ , и҆ принесо́ша преⷣ храⷨ · И҆ рече г҃ь къ моѷсїю гл҃ѧ . въꙁмѝ ѿ ни́хъ , и҆ да бꙋ́дꙋтъ на дѣлеса̀ слꙋже́бнаѧ хра́ма свѣдѣ́нїѧ , и҆ даждь ѧ҆̀ леви́томъ ко́ждо и҆хъ , по дѣлꙋ иⷯ · И҆ пои́мъ моѷсїи колесни́цы и҆ волы , и҆ да́стъ ѧ҆̀ леви́томъ · дв҄ѣ колесни́цы , и҆ д҃ , волы̀ , да́стъ сн҃омъ геръсо́нимъ по слꙋжбамъ и҆хъ , четы́ри же колесни́цы , и҆ и҃ воловъ , дастъ сн҃омъ мера́риномъ , по слꙋж̾бамъ и҆хъ и҆ поⷣ рꙋкꙋ ѳамара сн҃а а҆а̑ро́на жерца̀ · Сн҃ом же каа́ѳовымъ не да́стъ , ꙗ҆́ко слꙋжбы ст҃го и҆мѣѧ̑хꙋ , на рамꙋ и҆хъ да въꙁдви́жꙋт̾ · И҆ принесо́ша кнѧ́ѕи на ѻ҆сщ҃енїе ѻ҆лъта́рѧ , въ дн҃ь во́нже пома́ꙁа е҆го , и҆ принесо́ша кн҃ѕи да́ры своѧ преⷣ ѻ҆лъта́рь · И҆ рече г҃ь къ моѷсїю кн҃ѕь е҆ді́н̾ на́ дн҃ь , и҆ кн҃ѕь въ дн҃ь дрꙋгїи , да принесе́тъ дар̀ы своѧ̀ , на ѻ҆сщ҃енїе ѻ҆лътарѧ̀ · Бѧ́ше же приносѧй да́ры своѧ̀ , въ а҃ дн҃ь наа̑ссоⷩ‍҇ , сн҃ъ а҆минода́вль , кн҃ѕь племе́ни і҆юдина , и҆ принесѐ да́ръ сво́и блю́до сре́брѧно е҆ді́но , а҆ мѣра е҆го , р҃ , и҆ л҃ , си́кль , и҆ ча́шꙋ е҆ді́нꙋ сре́брѧнꙋ , о҃ , си́кль , по си́клю ст҃омꙋ , ѻ҆боѐ по́лны мꙋкѝ пшени́чны , спрѧ́жены съ е҆леѻ҆мъ на тре́бꙋ · И҆ ѳимїѧ́мникъ е҆ді́нъ і҃ ꙁла́тникъ пол̀ны каде́нїѧ · И҆ теле́цъ а҃ , ѿ воло́въ , и҆ ѻ҆ве́нъ а҃ , и҆ а҆́гнецъ а҃ , е҆ді́нолѣтенъ . въ вс҄есъж̾же́нїе · И҆ коꙁе́лъ ѿ ко́ꙁъ а҃ , грѣха̀ ра́ди · На тре́бꙋ же сп҃сенꙋю , ю҆ница̀ в҃ , и҆ ѻ҆ве́нъ е҃ , и҆ коꙁе́лъ е҃ , а҆́гнецъ е҆ді́нолѣте́нъ е҃ , сїи да́ръ наа̑ссо́на сн҃а а҆минода́влѧ · И҆ въ в҃ , дн҃ь принесѐ наѳана́илъ сн҃ъ сога́ровъ кн҃ѕь , племе́ни и҆саха́рѧ , и҆ принесѐ да́ръ свой блю́до сре́брѧно а҃ , а҆ мѣра е҆го р҃ , и҆ л҃ си́кль , и҆ ча́шꙋ е҆ді́нꙋ сре́брѧнꙋ о҃ си́кль , по си́клю ст҃омꙋ , ѻ҆бо́е по́лны мꙋкѝ пшени́чны , спрѧ́жены съ е҆ле́ѻмъ на тре́бꙋ · И҆ ѳимиѧ́мникъ е҆ді́нъ , і҃ , ꙁла́тникъ , по́лнъ каде́нїѧ · И҆ теле́цъ а҃ ѿ воло́въ и҆ ѻ҆веⷩ‍҇ , а҃ , и҆ а́гнецъ , а҃ , е҆динолѣтеⷩ‍҇ въ вс҄есъж̾же́нїе · И҆ коꙁе́лъ ѿ коꙁъ , а҃ грѣха̀ ра́ди · На требꙋ же сп҃се́нꙋю ю҆нъца , в҃ , и҆ ѻ҆веⷩ‍҇ , е҃ , и҆ коꙁеⷧ‍҇ , е҃ , и҆ а҆гнеⷰ‍҇ е҆динолѣтенъ , е҃ , сїи да́ръ наѳана́илеⷡ‍҇ сн҃а сого́рова · И҆ въ г҃ дн҃ь кн҃ѕь сн҃овъ ꙁаѹ҆ло́нь е́лїа́въ сн҃ъ хело́новъ , даⷬ‍҇ е҆го блю́до сре́брѧно , а҃ , мѣ́ра е҆го р҃ и҆ л҃ си́кль и҆ ча́шꙋ е҆ди́нꙋ сре́брѧнꙋ о҃ , си́кль , по си́клю ст҃омꙋ ѻ҆бо́е по́лно мꙋкѝ пшени́чны спрѧ́жены съ е҆ле́ѻⷨ на тре́бꙋ · И҆ ѳїмиѧ́мникъ е҆диⷩ‍҇ , і҃ , ꙁла́тникъ по́лнъ каде́нїѧ , И҆ теле́цъ , а҃ , ѿ волоⷡ‍҇ и҆ ѻ҆ве́нъ , а҃ , и҆ а́гнеⷰ‍҇ а҃ е҆динолѣт́енъ въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю , ю҆нца в҃ . и҆ ѻ҆ве́нъ е҃ , и҆ коꙁе́лъ , е҃ . и҆ а́гнецъ е҆динолѣтенъ , е҃ . сїи да́ръ е҆лїа́вль , сн҃а хело́нова · И҆ въ д҃ , дн҃ь , кн҃ѕь сн҃овъ рꙋвимль е҆лисꙋ́ръ , сн҃ъ сеѹ҆дировъ . даръ е҆го блю́до сре́брѧно . а҃ , мѣ́ра е҆го . р҃ , и҆ л҃ , си́кль , и҆ ча́шꙋ е҆ді́нꙋ сре́брѧнꙋ . о҃ , си́кль по си́клю ст҃мꙋ , ѻ҆бо́е по́лны мꙋкѝ пшени́чны , спрѧ́жены съ е҆ле́ѻ҆мъ на тре́бꙋ · И҆ ѳимїа́мникъ е҆ді́нъ . і҃ , ꙁла́тникъ , по́лнъ каде́нїѧ · И҆ теле́цъ а҃ ѿ волоⷡ‍҇ , и҆ ѻ҆ве́нъ а҃ , и҆ а́гнецъ а҃ , е҆динолѣтенъ , въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю ю҆нца , в҃ , и҆ ѻ҆ве́нъ , е҃ , и҆ коꙁе́лъ . е҃ , и҆ а́гнецъ е҆ди́нолѣтеⷩ‍҇ , е҃ , сїи да́ръ е҆лисꙋ́ровъ сн҃а седеѹ҆рова · И҆ въ . е҃ , дн҃ь кн҃ѕь сн҃овъ симеѻ́нь , саламі́иль , сн҃ъ сꙋрисада́иль . даръ е҆го блю́до сре́брѧно . а҃ , мѣ́ра е҆го . р҃ , и҆ л҃ , си́кль , и҆ ча́шꙋ е҆ді́нꙋ сре́брѧнꙋ . о҃ , си́кль по си́клю ст҃омꙋ , ѻ҆бо́е по́лны мꙋкѝ пшени́чны , спрѧ́жены съ е҆ле́ѻмъ на тре́бꙋ · И҆ ѳимїа́мникъ е҆ді́нъ , і҃ , ꙁла́тникъ по́лнъ каде́нїѧ · И҆ теле́цъ а҃ ѿ волоⷡ‍҇ , и҆ ѻ҆ве́нъ а҃ , и҆ а́гнецъ а҃ е҆динолѣтен̾ въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю ю҆нца в҃ , ѻ҆ве́нъ . е҃ , коꙁе́лъ . е҃ , а҆́гнецъ е҆динолѣтенъ , е҃ , сїи да́ръ саламїиль , сн҃а сꙋрисадаи̑лѧ · И҆ въ ѕ҃ дн҃ь , кн҃ѕь сн҃овъ га́довъ , е҆лисаа́фъ сн҃ъ рагꙋи́левъ . да́ръ е҆го блю́до сре́брѧно , а҃ , мѣ́ра е҆го , р҃ , и҆ л҃ , си́кль , и҆ ча́шꙋ е҆ди́нꙋ сре́брѧнꙋ . о҃ , си́кль по си́клю ст҃мꙋ , ѻ҆бо́е по́лны мꙋкѝ пшени́чны , спрѧ́жены съ е҆ле́ѻ҆мъ на тре́бꙋ · И҆ ѳимїа́мникъ е҆ді́нъ . і҃ , ꙁла́тникъ по́лнъ каде́нїѧ · И҆ теле́цъ а҃ ѿ воло́въ , и҆ ѻ҆ве́нъ а҃ , и҆ а́гнецъ а҃ е҆динолѣтенъ , въ вс҄есъж̾же́нїе · И҆ коꙁе́лъ ѿ коⷥ , а҃ , грѣха̀ ра̀ди · На тре́бꙋ же сп҃сенꙋю ю҆нца̀ . в҃ , и҆ ѻ҆венъ . е҃ . и҆ коꙁе́лъ . е҃ , и҆ а́гнецъ е҆динолѣтенъ е҃ , сїи да́ръ е҆лиса́фль сн҃а рагꙋ́илева · И҆ въ ꙁ҃ , дн҃ь , кн҃ѕь сн҃овъ е҆фрѣмль , е҆лиса́ма сн҃ъ семиѹ҆́довъ . да́ръ е҆го , блю́до сре́брѧно . а҃ , мѣ́ра е҆го . р҃ , и҆ л҃ си́кль , и҆ ча́шꙋ е҆ді́нꙋ сре́брѧнꙋ . о҃ , си́кль , по си́клю ст҃мꙋ , ѻ҆бо́е по́лны мꙋкѝ пшени́чны , съпрѧ́жены съ е҆ле́ѻ҆мъ на тре́бꙋ · И҆ ѳимїа́мникъ е҆ді́нъ . і҃ , ꙁла́тникъ , по́лнъ каде́нїѧ · И҆ теле́цъ а҃ ѿ воло́въ , и҆ ѻ҆ве́нъ а҃ , и҆ а́гнецъ а҃ е҆динолѣтенъ , въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю ю҆нца в҃ , и҆ ѻ҆ве́нъ . е҃ , и҆ коꙁе́лъ е҃ , и҆ а́гнецъ е҆дїнолѣтенъ е҃ , сїи да́ръ е҆лисама́новъ . сн҃а семиѹ҆́дова · И҆ въ и҃ , дн҃ь , кн҃ѕь сн҃ъ манасїи́нь , гамалїи́ль , сн҃ъ фаⷣдасꙋ́ровъ . да́ръ е҆го блю́до сре́брѧно . а҃ , мѣ́ра е҆го . р҃ , и҆ л҃ сикль . и҆ ча́шꙋ е҆ді́нꙋ сре́брѧнꙋ . о҃ , си́кль , по си́клю ст҃омꙋ , ѻ҆бо́е по́лны мꙋкѝ пшени́чны . съпрѧ́жены съ е҆леѻ҆мъ на тре́бꙋ · И҆ ѳимїа́мниⷦ‍҇ е҆ді́нъ . і҃ , ꙁла́тникъ , по́лнъ каде́нїѧ · И҆ те́лецъ а҃ ѿ воло́въ , и҆ ѻ҆ве́нъ а҃ , и҆ а́гнецъ а҃ е҆динолѣтеⷩ‍҇ , въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю ю҆нца в҃ , и҆ ѻ҆ве́нъ е҃ , и҆ коꙁе́лъ е҃ , и҆ а́гнецъ е҆динолѣтенъ е҃ . сїи да́ръ гамалїи́ль . сн҃а фаⷣдасꙋ́рова · И҆ въ ѳ҃ , дн҃ь , кн҃ѕь сн҃овъ венїами́нь , а҆вида́нъ сн҃ъ гадеѻ́нинъ . да́ръ е҆го , блю́до сре́брѧно . а҃ , мѣ́ра е҆го . р҃ , и҆ л҃ . си́кль , и҆ ча́шꙋ е҆динꙋ сре́брѧнꙋ о҃ , си́кль , по си́клю ст҃мꙋ , ѻ҆бо́е по́лны мꙋкѝ пшени́чны . съпрѧ́жены съ е҆ле́ѻ҆мъ на тре́бꙋ · И҆ ѳимїа́мниⷦ‍҇ е҆ді́нъ . і҃ , ꙁла́тникъ , по́лнъ каде́нїѧ · И҆ теле́цъ , а҃ , ѿ волоⷡ‍҇ , и҆ ѻ҆ве́нъ а҃ , и҆ а́гнецъ а҃ е҆динолѣтенъ въ вс҄есъж̾же́нїе · И҆ коꙁе́лъ ѿ ко́ꙁъ а҃ , грѣха̀ ра́ди · На тре́бꙋ же сп҃сенꙋю . юнца в҃ , и҆ ѻ҆ве́нъ е҃ , и҆ коꙁелъ е҃ , и҆ а́гнецъ е҆динолѣтенъ . е҃ , сїи да́ръ а҆вида́новъ сн҃а гадеѻ́нїина · И҆ въ . і҃ , дн҃ь кн҃ѕь сн҃овъ дановъ , а҆хее̑ꙁе́ръ , сн҃ъ а҆мисада́и . да́ръ е҆го блю́до сре́брѧно , а҃ . мѣ́ра е҆го . р҃ , и҆ л҃ , си́кль . и҆ ча́шꙋ е҆ди́нꙋ сре́брѧнꙋ . о҃ , си́кль , по си́клю ст҃мꙋ , ѻ҆бо́е по́лны мꙋкѝ пшени́чны съпрѧ́жены съ е҆ле́ѻмъ на тре́бꙋ · И҆ ѳимїа́мникъ е҆ді́нъ . і҃ , ꙁла́тникъ , по́лнъ каде́нїѧ · И҆ теле́цъ а҃ ѿ воло́въ , и҆ ѻ҆ве́нъ а҃ , и҆ а́гнецъ а҃ , е҆динолѣтенъ въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю . ю҆нца в҃ , и҆ ѻ҆ве́нъ е҃ и҆ коꙁе́лъ е҃ , и҆ а́гнецъ е҆динолѣтенъ е҃ . сїи да́ръ а҆хее̑ꙁе́ровъ сн҃а мисада́инѧ · И҆ въ а҃і , дн҃ь кн҃ѕь сн҃овъ а҆си́ровъ , фаге́ль сн҃ъ е҆хра́нь . да́ръ е҆го блю́до сре́брѧно а҃ , мѣ́ра е҆го . р҃ , и҆ л҃ си́кль , и҆ ча́шꙋ е҆ді́нꙋ сре́брѧнꙋ . о҃ , си́кль , по си́клю ст҃мꙋ , ѻ҆бо́е по́лны мꙋкѝ пшени́чны , съпрѧ́жены съ е҆ле́ѻⷨ на тре́бꙋ · И҆ ѳимїа́мникъ е҆диⷩ‍҇ . і҃ , ꙁла́тникъ , по́лнъ каде́нїѧ · И҆ теле́цъ а҃ ѿ воло́въ , и҆ ѻ҆ве́нъ а҃ , и҆ а́гнецъ , а҃ , е҆динолѣтеⷩ‍҇ , въ вс҄есъж̾же́нїе · И҆ коꙁе́лъ ѿ коⷥ , а҃ , грѣха̀ ра́ди · На тре́бꙋ же сп҃сенꙋю . ю҆нца̀ в҃ , и҆ ѻ҆ве́нъ е҃ , и҆ коꙁе́лъ е҃ , и҆ а́гнец̾ е҆динолѣтенъ е҃ , сїи да́ръ фаге́иль сн҃а е҆хра́нѧ · И҆ въ в҃і , дн҃ь , кн҃ѕь сн҃овъ неѳали́мль , а҆хи́ра сн҃ъ е҆на́нь . да́ръ е҆го блю́до сре́брѧно а҃ , мѣ́ра е҆го р҃ , и҆ л҃ си́кль , и҆ ча́шꙋ е҆ді́нꙋ сре́брѧнꙋ . о҃ , си́кль по си́клю ст҃мꙋ , ѻ҆бо́е по́лны мꙋкѝ пшени́чны . съпрѧ́жены съ е҆ле́ѻмъ на тре́бꙋ · И҆ ѳимїа́мник̾ е҆ді́нъ . і҃ ꙁла́тникъ , по́лнъ каде́нїѧ · И҆ теле́цъ а҃ , ѿ воло́въ , и҆ ѻ҆ве́нъ а҃ , и҆ а́гнецъ а҃ , е҆динолѣтеⷩ‍҇ въ вс҄есъж̾же́нїе · И҆ коꙁе́лъ ѿ ко́ꙁъ а҃ грѣха̀ ра́ди · На тре́бꙋ же сп҃сенꙋю ю҆нца в҃ , и҆ ѻ҆ве́нъ е҃ , и҆ коꙁе́лъ е҃ , и҆ а́гнецъ е҆динолѣтенъ е҃ , сїи да́ръ а҆хировъ , сн҃а е҆на́нѧ · Се̑ ѻ҆сщ҃енїе ѻ҆лтарѧ̀ , во́ньже дн҃ь пома́ꙁа и҆̀ , ѿ кн҃ѕеи сн҃овъ і҆ил҃въ , блюⷣ сре́брѧныⷯ в҃і , и҆ ча́шъ сре́брѧныⷯ в҃і , и҆ ѳимїа́мникъ ꙁла́тыⷯ в҃і , по р҃ , и҆ л҃ си́кль въ кое́м̾ждомъ блю́дѣ и҆ по о҃ си́кль ча́ши е҆дїнои , въ всѣ́хъ же съсꙋдⷯѣ сребра̀ ҂в҃ , у҃ , си́клевъ по си́клемъ ст҃ымъ · И҆ ѳимїа́мникъ ꙁла́тыⷯ в҃і , по́лны каде́нїѧ , по і҃ ꙁла́тник̾ въ кое́м̾ждо ѳимїа́мникꙋ , всего́ же ꙁла́та въ ѳимїа́мницеⷯ , р҃ , и҆ к҃ , ꙁла́тникъ · Всѣ́хъ же говѧ́дъ въ вс҄есъж̾же́нїе . теле́цъ в҃і , ѻ҆ве́нъ в҃і , а҆́гнецъ е҆дїнолѣтенъ в҃і , тре́бы и҆хъ  · и҆ коꙁе́лъ ѿ ко́ꙁъ в҃і , грѣха̀ ра́ди . Всⷯѣ ж́е воло́въ , на тре́бꙋ сп҃сенꙋю , ю҆не́цъ к҃д , и҆ ѻ҆ве́нъ ѯ҃ , и҆ коꙁе́лъ е҆динолѣтенъ ѯ҃ , и҆ а́гнецъ е҆динолѣтенъ непоро́чныⷯ , ѯ҃ · Се̑ ѻ҆сщ҃енїе ѻ҆лтарѧ̀ по и҆сполне́нїю рꙋкъ и҆хъ , и҆ по помаꙁанїи е҆го · Внегда̀ въхождаше моѷсїи въ хра́мъ свѣдѣнїѧ , гл҃ати е҆мꙋ . и҆ ѹ҆слы́ша гн҃ь гл҃ъ , гл҃ющъ къ немꙋ̀ , съвы́ше ѻ҆цѣще́нїѧ . е҆же е҆сть ѹ҆ ковче́га свѣдѣ́нїа . межⷣꙋ двѣма̀ херꙋви́мома , и҆ гл҃а к немꙋ̀ ·
Глⷡ‍҇а , и҃ · И гл҃а г҃ь къ моѷсїю гл҃ѧ , гл҃и а҆а̑ро́нꙋ рекїи к немꙋ̀ . е҆гда̀ въста́виши свѣти́ла по́ рѧдꙋ , съпредѣ свѣти́ла , да свѣтѧⷮ . ꙁ҃ , свѣщниⷦ‍҇ · И҆ сътворѝ та́ко а҆а̑ро́нъ , ѿ е҆ди́ноѧ страны̀ , съ прѣдѝ свѣти́ла , воⷤже свѣщѝ е҆го , ꙗ҆́коже повелѣ г҃ь моѷсїю · Сеже творе́нїе свѣти́лное . сълїа́но ꙁла́то и҆ сте́блїе е҆го , и҆ цвѣтци е҆го сълїа́ны вс҄и , по ѻ҆́браꙁꙋ , ꙗ҆́ко покаꙁа̀ г҃ь моѷсїю , та́ко сътворѝ свѣщниⷦ‍҇ · И҆ рече г҃ь къ моѷсїю гл҃ѧ . пои̑ми леви́ты ѿ посрⷣѣ сн҃овъ і҆и҃левъ , и҆ да ѻ҆ци́стиши ѧ҆̀ · Си́це же да сътвори́ши и҆мъ , ѻ҆цыще́нїе да покропи́ши на ниⷯ во́дꙋ ѻ҆цѣще́нїѧ , и҆ да въꙁы́идетъ бри́чь на всѐ тѣ́ло и҆хъ , і҆ и҆сперꙋт́ъ ри́ꙁы своѧ̀ , и҆ чи́сты бꙋ́дꙋтъ · И҆ да по́имꙋтъ е҆ди́нъ ѿ воло́въ , и҆ тре́бꙋ мꙋкѝ пшени́чны съпрѧ́жены съ е҆ле́ѻмъ , и҆ теле́цъ вторы́и е҆динолѣтенъ  , да по́имеши грѣха̀ ра́ди · И҆ да приведе́ши леви́ты преⷣ хра́мъ свѣдѣ́нїа . и҆ да и҆ събере́ши ве́сь со́ньм̾ сн҃въ і҆и҃лвъ · И҆ приведе́ши леви́ты преⷣ г҃ь , и҆ да въꙁложаⷮ сн҃ве і҆и҃льстїи , рꙋкѝ своѧ̀ на левѝты , и҆ да ѿлꙋ́читъ а҆а̑ро́нъ леви́ты ѿда́нїе преⷣ г҃ь ѿ сн҃въ і҆и҃лвъ , и҆ да слꙋж́атъ слꙋж́бꙋ гв҃и · Леви́ты же да въꙁложа́тъ рꙋ́ки на главы̀ телцемъ , и҆ да сътвори́ши е҆ді́нъ грѣха̀ ра́ди . а҆ вторы́и въ вс҄есъж̾же́нїе г҃ꙋ , ѻ҆чи́стити ѻ҆ нихъ · Поста́виши же леви́ты преⷣ а҆а̑ро́номъ и҆ преⷣ сн҃ъмѝ е҆го . и҆ да ѿда́си ѧ҆̀ ѿда́нїе г҃ꙋ · И҆ да ѿлꙋ́чиши леви́ты , ѿ среды̀ сн҃въ і҆и҃лвъ , и҆ да бꙋ́дꙋтъ мнѣ · Посе́мъ же да вни́дⷮꙋ леви́ты слꙋжи́ти слꙋ́жбꙋ , въ хра́мѣ свѣдѣнїа , и҆ да ѻ҆чи́стишї иⷯ , и҆ да ѿда́си ѧ҆̀ ѿда́нїе преⷣ гм҃ъ . ꙗ҆́ко ѿда́нїа ѿда́ны сїи мн҄ѣ сꙋть , ѿ среды̀ сн҃въ і҆и҃лвъ . въ ѿврерꙁа́ющихъ мѣ́сто , всѧ́ка ложесна̀ первене́цъ всⷯѣ ѿ сн҃въ і҆и҃лвъ , прїꙗ҆́хъ ѧ҆̀ себѣ · Ꙗ҆́ко мн҄ѣ е҆сть весь прьвене́цъ ѿ сн҃въ і҆и҃лвъ . ѿ чл҃ка до ско́та , въ дн҃ь во́нже поби́хъ ве́сь первене́цъ , в ꙁемлѝ е҆гѷпетьсте́и , ѻ҆ст҃ихъ ѧ҆̀ себѣ · И҆ поꙗ҆́хъ леви́ты въ мѣ́сто всѧ́каго прьвенца̀ сн҃овъ і҆и҃лвъ · ѿда́х̾ же леви́ты ѿда́нїеⷨ · а҆а̑ро́нꙋ и҆ сн҃омъ е҆го , ѿ среды̀ сн҃овъ і҆и҃лвъ , слꙋжи́ти слꙋж́бꙋ сн҃въ і҆и҃лвъ въ хра́мѣ свѣдѣ́нїѧ . и҆ да мо́лѧтсѧ ѻ҆ сн҃ѣхъ і҆и҃лвыхъ . ꙗ҆́ко да не бꙋ́детъ гнѣвъ на сн҃ѣхъ і҆и҃лвыхъ . е҆гда̀ пристꙋпи́ти и҆мъ къ ст҃ымъ · И҆ сътворѝ моѷсїи и҆ а҆а̑ро́нъ и҆ ве́сь соньмъ сн҃овъ і҆и҃лвъ , леви́томъ ꙗ҆́коже ꙁаповѣда̀ г҃ь моѷсїю ѻ҆ леви́тⷯѣ . та́ко сътвори́ша и҆мъ сн҃ве і҆и҃лви · И҆ ѻ҆чи́стишасѧ леви́ти . і҆ и҆спра́ша ри́ꙁы своѧ̀ , и҆ ѿда́стъ ѧ҆̀ а҆а̑ро́нъ ѿда́нїе преⷣ гм҃ъ . и҆ помоли́сѧ ѻ҆ ни́хъ а҆а̑ро́нъ ѻ҆чище́нїѧ ра́ди и҆хъ · Посе́мъ внидо́ша леви́ти . слꙋжи́ти слꙋж́бы иⷯ въ хра́мѣ свѣдѣ́нїѧ . преⷣ а҆а̑ро́номъ и҆ преⷣ сн҃ы е҆го . ꙗ҆́коже повелѣ г҃ь моѷсїю ѻ҆ леви́техъ та́ко сътвори́ша  · И҆ рече г҃ь къ моѷсїю гл҃ѧ , с҄е е҆сть ѻ҆ леви́техъ , ѿ , к҃е , лѣтъ и҆ вы́ш̾ше . да вни́дꙋтъ слꙋжи́ти слꙋже́нїе , въ хра́мъ свѣдѣ́нїѧ . ѿ н҃ же лѣтъ да ѻ҆ста́нꙋтъ слꙋже́нїѧ , и҆ да не слꙋжатъ по се́мъ · И҆ да слꙋ́жатъ бра́тїѧ е҆го , въ хра́мѣ свѣдѣ́нїа стрѣщѝ стражбꙋ̀ . а҆ дѣ́ла да не дѣ́лаюⷮ . та́ко сътворѝ леви́тоⷨ въ страⷤбѣ иⷯ ·
Глⷡ‍҇а , ѳ҃ · И гл҃а г҃ь къ моѷсїю въ пꙋсты́ни сина́истѣи , въ второ́е лѣто , и҆ꙁшеⷣшимъ и҆мъ и҆ꙁ ꙁемлѧ̀ е҆гѷпеⷮскїа въ , а҃ , мцⷵа гл҃ѧ · Рцы̀ да сътворѧ́тъ сн҃ве і҆и҃льстїи па́схꙋ въ́ времѧ е҆ѧ̀ · Въ д҃і , дн҃ь , мцⷵа , а҃ , къ ве́черꙋ . и҆ сътвори́ши ю҆̀ въ́ времѧ е҆ѧ̀ , по ꙁако́нꙋ е҆ѧ̀ , и҆ по сꙋдꙋ̀ е҆ѧ̀ сътвори́ши ѧ҆̀ · И҆ реⷱ‍҇ моѷсїи сн҃омъ і҆и҃льскиⷨ , сътвори́те па́схꙋ · И҆ сътворѝша па́схꙋ , начина́ющꙋсѧ , а҃ , мцⷵꙋ , въ д҃і дн҃ь . въ пꙋсты́ни сина́истеи , ꙗ҆́коже повелѣ г҃ь моѷсїю , та́ко сътвори́ша сн҃ве і҆и҃лви · И҆ прїидо́ша мꙋж́и и҆же бѣхꙋ нечисти ѻ҆ дш҃и чл҃чи , и҆ не можа́хꙋ сътвори́ти па́схи , въ то́и дн҃ь , и҆ прїидо́ша преⷣ моѷсїа и҆ а҆а̑ро́на въ то́и дн҃ь , и҆ реко́ша к немꙋ , м҄ы нечи́сты е҆сми ѻ҆ дш҃и чл҃чи , чесо̀ ра́ди намъ не досто́итъ принестѝ да́ръ г҃ꙋ въ́ в́ремѧ е҆го , посредѣ сн҃въ і҆и҃лвъ · Рече же моѷсїи к ни́мъ ста́ните т҄ꙋ , да слы́шꙋ г҃ь ѻ҆ ваⷵ чт҄о повели́тъ · И҆ рече г҃ь къ моѷсїю гл҃ѧ , гл҃и сн҃омъ і҆и҃лвымъ рекїи · Чл҃къ чл҃къ и҆же а́ще бꙋ́деⷮ нечи́стъ ѻ҆ дш҃и чл҃чи . и҆л҄и на пꙋтѝ дале́че , и҆л҄и въ васъ , и҆л҄и в роже́нїи ва́шемъ , и҆ да сътвори́тъ па́схꙋ г҃ꙋ · Въ мцⷵъ вторы́и . въ д҃і дн҃ь мцⷵа къ ве́черꙋ , да сътворѧ́тъ ю҆̀ , съ ѻ҆прѣ́сноки съ горчи́цами , да ꙗ҆́дѧ́тъ ю҆̀ · Не ѻ҆ста́вѧтъ же ѿ неѧ̀ наѹ҆́трїѧ , и҆ ко́сти да не съкрꙋша́тъ ѿ неѧ̀ , по всемꙋ̀ ꙁако́нꙋ па́схи да сътворѧⷮ ю҆̀ · Чл҃къ же и҆же а́ще чи́стъ бꙋ́детъ и҆ на пꙋтѝ дале́че нѣ́сть , и҆ ѻ҆ста́нетъ сътвори́ти па́схꙋ , потреби́тсѧ дш҃а т҄а ѿ людїи́ свои̑хъ , ꙗ́ко да́ра гн҃ѧ не прине́съ въ́ времѧ е҆го , грѣхъ сво́и прїиметъ чл҃къ то́и · А҆ще л҄и прїидеⷮ к ва́мъ прише́лецъ въ ꙁе́млю вашꙋ , и҆ сътвори́тъ па́схꙋ г҃ꙋ , по ꙁако́нꙋ па́схи , и҆ по́ чинꙋ е҆ѧ̀ , та́ко сътвори́тъ е҆ѧ̀ · Ꙁако́нъ е҆ді́нъ да бꙋ́детъ вамъ , и҆ прише́лцꙋ и҆ т҄ꙋꙁемцꙋ  · И҆ въ дн҃ь во́нже поста́висѧ храмъ , покры́лъ ѻ҆́блакъ хра́мъ , и҆ до́мъ свѣдѣ́нїѧ , ѿ вече́ра же бѣа́ше на хра́мѣ а҆ки ꙁарѧ̀ ѻ҆́гнена до ꙁаѹ҆́трїѧ . та́ко бысть всегда̀ , ѻ҆́блак̾ покрыва́ше е҆го въ дн҃ь , а҆ ꙁарѧ ѻ҆́гнена но́щїю · Є҆гда же ѿстꙋпа́ше ѻ҆́блаⷦ‍҇ ѿ хра́ма , по си́хъ въꙁдвиꙁа́хꙋсѧ сн҃ве і҆и҃льтестїи , на мѣ́сто на нем̾же стоѧ́ше ѻ҆́блакъ . та́мо въполча́хꙋсѧ сн҃ве і҆и҃лви · По повелѣ́нїю гн҃ю да въста́ютъ сн҃ве і҆и҃лви . и҆ по велѣнїемъ гн҃имъ ста́нꙋтъ въ всѧ́ дн҃и , в нѧ́же ѻ҆сѣнѧ́етъ ѻ҆́блакъ на хра́мѣ да въполча́юⷮсѧ сн҃ве і҆и҃лви · Є҆гда́ же премедлитъ ѻ҆́блакъ на хра́мѣ дн҃и мно́ги . да снабдѧⷮ сн҃ве і҆ил҃ьтестїи снабдѣ́нїе гн҃е , и҆ да не въста́ютъ · И҆ бꙋ́детъ е҆гда̀ покры́етъ ѻ҆́блакъ дн҃и чте́ныѧ на храмъ , гл҃омъ гн҃иⷨ да ста́ютъ , и҆ по велѣ́нїемъ гн҃имъ да подвижꙋтсѧ · Бꙋ́детъ же е҆гда̀ бꙋ́деⷮ ѻ҆́блакъ ѿ ве́чера до ꙁаѹ҆́трїа , и҆ а́ще въꙁдви́гнетсѧ ѻ҆́блакъ ꙁаѹ҆́тра , да въꙁдви́гнꙋтсѧ дн҃їю , и҆л҄и но́щїю . и҆ а́ще подви́гнетсѧ ѻ҆́блакъ и҆ да по́идⷮꙋ · И҆л҄и дн҃ь , и҆л҄и мцⷵъ , и҆ли дн҃їи ѹ҆мно́житъ ѻ҆́блакъ ѻ҆сенѧ́ющъ на не́мъ · да ста́нꙋтъ сн҃ове і҆и҃лви , и҆ да не въꙁдвиꙁа́ютсѧ . въ ѿстꙋпле́нїи е҆го , въꙁдвиꙁашесѧ · Ꙗ҆́коже по велѣ́нїемъ гн҃имъ въполча́ютсѧ , и҆ по велѣ́нїемъ гн҃имъ да ѿи́дꙋтъ , снабдѣ́нїе гн҃е да снабдѣша по повеле́нїи гн҃и , в рꙋцѣ моѷсїинѣ ·
Глⷡ‍҇а , і҃ · И рече г҃ь къ моѷсїю гл҃ѧ . сътворѝ себѣ дв҄ѣ трꙋбы̀ сре́брѧны кова́ны сътвори́ши ѧ҆̀ и҆ да бꙋ́дета т҄и на съꙁва́нїе со́ньмꙋ , и҆ въставлѧ́ти по́лки · И҆ да трꙋ́биши и́ма , и҆ да събере́тсѧ к тебѣ ве́сь со́ньмъ преⷣ две́рми хра́ма свѣдѣ́нїѧ · А҆́ще л҄и е҆ди́ною трꙋбо́ю въстрꙋ́бѧтъ , да прїидꙋт̾ к тебѣ вс҄и кн҃ѕи и҆ ты́сѧщники і҆и҃льтестїи · И҆ да трꙋ́бите въ ꙁна́менїе . и҆ да въꙁдви́жꙋтсѧ по́лцы въполча́ющїисѧ на въсто́ки · И҆ да въстрꙋ́бите въ ꙁна́менїе вто́рое , и҆ да въꙁⷣви́гнⷮꙋсѧ по́лцы въполча́ющїисѧ ѿ ю́га · И҆ да въстрꙋ́бите въ ꙁна́менїе тре́тїе , и҆ да сѧ въꙁдви́гнꙋтъ по́лцы , въполча́ющїисѧ ѿ мо́рѧ · И҆ да въстрꙋ́бите въ ꙁна́менїе четве́ртое , и҆ въꙁдви́гнꙋтсѧ по́лцы въполча́ющїисѧ ѿ сѣ́вера . ꙁна́менїѧ же да въстрꙋ́бѧтъ въ воꙁдви́женїе иⷯ · Є҆гда́ же събере́те со́нмъ , да въстрꙋбите не въ ꙁна́менїе . сн҃ве же а҆а̑ро́ни жерцы да трꙋ́бѧтъ трꙋба́ми , и҆ да бꙋ́детъ ва́мъ ꙁако́нъ вѣ́чныи в роже́нїѧ ваша · А҆́ще ли и҆ꙁы́идете на́ брань въ ꙁемлѝ ва́шеи къ сꙋпоста́тоⷨ сꙋпроти́вѧщимсѧ вамъ , и҆ воⷥтрꙋби́те , и҆ съꙁна́менꙋ́итесѧ трꙋба́ми , и҆ въспомѧне́тесѧ преⷣ гм҃ъ · і҆ и҆ꙁба́витесѧ ѿ вра́гъ ва́шихъ · Въ дн҃ь же весе́лїа ва́шего и҆ въ пра́ꙁдникахъ ва́шихъ , и҆ въ новомѣ́сечїа́хъ ва́шиⷯ , да въстрꙋ́бите трꙋба́ми . и҆ на вс҄есъж̾же́нїе и҆ на тре́бы сп҃се́нїи ва́шиⷯ , и҆ да бꙋдⷮꙋ ваⷨ на въспомина́нїе преⷣ бм҃ъ ва́шиⷨ , а҆́ꙁъ г҃ь б҃ъ вашъ · И҆ бы́сть въ второ́е лѣто въ вторы́и мцⷵъ , въ к҃ мцⷵа , въꙁнесе́сѧ ѻ҆́блаⷦ‍҇ ѿ хра́ма свѣдѣ́нїа . и҆ въꙁⷣвиго́шасѧ сн҃ове і҆и҃леви , съ со́ньмы свои́ми ѿ пꙋсты́ни сина́искїа , и҆ ст҄а ѻ҆́блакъ въ пꙋсты́ни фара́ни · И҆ въꙁдви́гнꙋшасѧ первїи съ гла́сомъ гн҃имъ , рꙋко́ю моѷсїе̑вою . и҆ въꙁдвиго́ша ꙁна́менїе по́лка сн҃въ и҆ю́динъ , пе́рвыи съ си́лою своею , наⷣ си́лою же иⷯ наа̑ссо́н̾ , сн҃ъ а҆минода́вль · Наⷣ си́лою же племе́ни сн҃въ и҆саха́ровъ наѳана́елъ , сн҃ъ сога́ровъ · Наⷣ си́лою же племе́ни сн҃въ ꙁаѹ҆ло́нь , е҆лїа́въ сн҃ъ хело́нь · И҆ да слага́ютъ хра́мъ и҆ въꙁдвиго́шасѧ сн҃ве герсо́ни , и҆ сн҃ве мераринѣ , носѧ́щи хра́мъ · И҆ въꙁдви́жесѧ ꙁна́менїе по́лка рꙋви́млѧ , съ си́лою свое̑ю , наⷣ си́лою же е҆го и҆е̑лисꙋ́ръ сн҃ъ седиѹ҆́ровъ · Наⷣ си́лою же племе́ни сн҃овъ симеѻ҆́нь саламїилъ сн҃ъ сꙋрисаⷣда́евъ · Наⷣ си́лою же племе́ни сн҃в̾ га́довъ , е҆лиса́фъ сн҃ъ рагꙋ́илевъ · И҆ да въꙁдви́гнꙋтсѧ сн҃ве каа́ѳовы , въꙁдвиꙁа́ющїи ст҃аѧ , и҆ да поста́вѧтъ хра́мъ до́ндеже сїи прїидⷮꙋ · И҆ да въꙁдви́гнетсѧ ꙁна́менїе по́лка е҆фрѣмлѧ съ си́лою свое̑ю , наⷣ си́лою же е҆го е҆лиса́ма сн҃ъ семиѹ҆́довъ · Наⷣ си́лою же племе́ни сн҃овъ манасїинъ гамалеи́лъ сн҃ъ фадасꙋ́ровъ · Наⷣ си́лою же племе́ни сн҃овъ венїами́нь а҆вида́нъ сн҃ъ гадеѻ҆́новъ · И҆ да въꙁдви́гнетсѧ ꙁна́менїе по́лка сн҃овъ да́новыхъ , послѣ́днїи всѣ́хъ по́лкъ съ си́лою свое̑ю , наⷣ си́лою же иⷯ а҆хие̑ꙁе́ръ сн҃ъ а҆мисада́евъ · Наⷣ си́лою же племе́ни сн҃овъ а҆сирь фагееⷧ‍҇ , сн҃ъ е҆хра́нь · Наⷣ си́лою же пле́мени сн҃оⷡ‍҇ неѳали́мль , ахи́ръ сн҃ъ е҆на́нь · Сїи полки сн҃овъ і҆и҃лвъ , съ си́лою и҆хъ и҆ та́ко въꙁдвиго́шасѧ · Рече же моѷсїи и҆ѻ҆ва́вꙋ сн҃ꙋ рагꙋ́илевꙋ мадїа́нинꙋ , те́стю моѷсїѻ҆вꙋ , въста́емъ м҄ы на мѣ́сто ѻ҆ не́мже г҃ь рекїи . дамъ е҆̀ вамъ , пои̑дѝ с на́ми сътвори́мъ тебъ добро̀ , ꙗ҆́ко г҃ь до́брѣ гл҃а ѻ҆ і҆и҃ли · ѿвѣща̀ к немꙋ̀ не идꙋ̀ , н҄о въ ꙁе́млю мою̀ , и҆ в роже́нїе моѐ и҆дꙋ̀ · И҆ реⷱ‍҇ , не ѻ҆ста́ни насъ поне́же б҄ѣ с на́ми въ пꙋсты́ни , и҆ бꙋ́деши в наⷵ ста́рецъ · И҆ бꙋ́детъ а҆ще и́деши с на́ми , ѿ бл҃га сего̀ е҆же г҃ь намъ сътвори́тъ , бл҃го сътвори́мъ и҆ тебѣ · ѿи̑до́ша же ѿ горы̀ гн҃ѧ въ пꙋт́ь тр҄и дн҃и . и҆ ковче́гъ ꙁавѣта гн҃ѧ преди и҆дѧ́ше преⷣ ни́ми въ пꙋт́ь тр҄и дн҃и съглѧда́ти иⷨ ста́на · И҆ бы́сть е҆гда̀ въꙁдвиꙁа́хꙋ ковче́гъ , ре́че моѷсїи , въста́ни г҃и , да раꙁ̾сы́плютсѧ вра́ꙁи твоѝ , и҆ вс҄и ненави́дѧщїи тебѐ да побѣ́гнꙋтъ ѿ лица̀ твое̑го · И҆ въ поста́вленїи ковче́га рече · Въꙁвраща́и г҃и тысꙋща теⷨ въ і҆и҃ли . ѻ҆́блакъ же гн҃ь бы́сть на ниⷯ въ дн҃ь е҆гда̀ въꙁдвиꙁа́хꙋсѧ с по́лка ·
Глⷡ‍҇а , а҃і · И бы́ша людїе ро́пщꙋще ꙁла́ѧ преⷣ гм҃ъ . и҆ слы́ша г҃ь и҆ раꙁ̾гнѣ́васѧ гнѣ́вомъ , и҆ раⷥгорѣ́сѧ в ниⷯ ѻ҆́гнь ѿ г҃а , и҆ потребѝ ча́сть е҆ді́нꙋ ѿ поⷧ‍҇ка · Въꙁопи́шаже лю́дїе къ моѷсїю , и҆ помоли́сѧ моѷсїи къ г҃ꙋ , и҆ ѹ҆ста́висѧ ѻ҆́гнь . и҆ проꙁва́сѧ и́мѧ мѣ́стꙋ томꙋ ꙁапале́нїе , ꙗ҆ко раꙁгорѣ́сѧ в ниⷯ ѻ҆́гнь ѿ г҃а · Прїидо́ша же и҆же в ниⷯ , пожада́ша похотѣ́нїе · И҆ сѣд́ше пла́кахꙋсѧ сн҃ове і҆и҃лви . и҆ реко́ша , кто̀ н҄ы напита́етъ мѧ́съ · Помѧнꙋх́оⷨ бо ры́бы ꙗ҆́же ꙗ҆́до́хомъ въ ꙁемлѝ е҆гѷпеⷮстѣ , тꙋ́не · И҆ смо́квы и҆ ды́ни , лꙋ́къ , и҆ червле́ныи лꙋ́къ , и҆ чесноⷦ‍҇ · А҆ нн҃ѣ дш҃а на́ша и҆схла̀ , ничто́же то́чїю ма́нна преⷣ ѻ҆чима на́шима · Ма́нна же бѧ́ше а҆ки сѣмѧ корїа́ндрово е҆сть , ѻ҆бли́чїе е҆го ꙗ҆́ко ѻ҆бли́чїе би́сера чи́ста · И҆схожда́хꙋ лю́дїе , и҆ събира́хꙋ , и҆ мелѧ́хꙋ в же́рновнаⷯ , и҆ толца́хꙋ въ стꙋ́пахъ , и҆ варѧ́хꙋ въ горшка́хъ , и҆ творѧ́хꙋть е҆ю̀ потре́бники , и҆ бѧше вкꙋше́нїе е҆го , ꙗ҆́ко вкꙋше́нїе мꙋкѝ съ е҆ле́ѻм̾ · Є҆гда́ же схожда́ше роса̀ на по́лкъ но́щїю , схожда́ше же ма́нна на́ нѧ · И҆ ѹ҆слы́ша моѷсїи пла́чющихсѧ и҆хъ въ со́нмⷯѣ своиⷯ , ко́ждо иⷯ преⷣ свои́ми две́рми , и҆ раꙁгнѣ́васѧ г҃ь гнѣ́вомъ ѕѣло , и҆ преⷣ моѷсїѻⷨ бѣше ꙁл҄о · Реⷱ‍҇ моѷсїи къ г҃ꙋ , въскꙋ́ю ꙁаѕлѝ рабꙋ̀ свое̑мꙋ , почто̑ не ѻ҆брѣтоⷯ блгⷣти преⷣ тобо́ю , е҆же въꙁложи́ти напа́сть людїи сихъ на́ мѧ · Є҆да̀ а́ꙁъ е҆смь въ ѹ҆тро́бѣ ꙁача́лъ вс҄ѧ лю́ди сїа , и҆л҄и а́ꙁъ е҆смь роди́лъ ѧ̀ , ꙗ҆́ко да гл҃еши м҄и въꙁмѝ и҆хъ на ра́мꙋ твою̀ , ꙗ҆́коже дои́лица носитъ дои́мыѧ , въ ꙁе́млю е҆ю́же клѧ́сѧ ѿц҃емъ и҆хъ · ѿкꙋ́дꙋ мн҄ѣ мѧ́са да́ти всѣмъ лю́демъ симъ , ꙗ҆́ко пла́чютъ на́ мѧ гл҃юще , да́ждь н҄ы мѧ́са да ꙗ҆́мы · Не могꙋ а́ꙁъ е҆диⷩ‍҇ вестѝ людїи сихъ , ꙗ҆́ко тѧжча́иши менѐ е҆сть  · А҆́ще л҄и та́ко твори́ши мн҄ѣ , побїи м҄ѧ побїе́нїем̾ , а҆́ще л҄и е҆смь ѻ҆брѣ́лъ блгⷣть преⷣ тобо́ю , да не ви́жꙋ ꙁаѕлѣ́нїѧ мое̑го · И҆ рече г҃ь къ моѷсїю , съберѝ м҄и , о҃ , мꙋ́жъ ѿ ста́рецъ і҆и҃лвъ , ꙗ҆́же т҄ы саⷨ вѣси , ꙗ҆́ко тїи сꙋть ста́рцы люⷣстїи , и҆ книⷢ‍҇чїѧ и҆хъ . и҆ да приведе́ши ѧ҆̀ въ хра́м̾ свѣдѣ́нїа , и҆ да ста́нꙋтъ та́мо с тобо́ю · И҆ сни́дꙋ , и҆ гл҃ю та́мо с тобо́ю и҆ ѹ҆и̑мꙋ̀ ѿ́ дх҃а и҆же при тебѣ , и҆ въꙁложꙋ̀ на́ нѧ да подо́имꙋтъ с тобо́ю , накаꙁа́нїе людїе тїи , да не во́диши т҄ы е҆ди́нъ · Лю́дем̾ же рече́ши ѻ҆чи́ститесѧ до ꙁаѹ҆́трїа да ꙗ҆сте мѧ́са , ꙗ҆́ко пла́кастесѧ преⷣ гм҃ъ , гл҃юще , кто̀ н҄ы напита́етъ мѧсъ , ꙗ҆́ко добрѣ́е н҄ы бы́сть въ е҆гѷптѣ , и҆ да́стъ г҃ь ваⷨ мѧ́са ꙗ҆́сти , и҆ ꙗ҆́сте мѧ́са · Не е҆ди́нъ дн҃ь да ꙗ҆сте н҄и два̀ , н҄и е҃ , дн҃їи , н҄и і҃ дн҃їи , н҄и к҃ дн҃ь · Но̑ ве́сь мцⷵь ꙗ҆́сте , до́ндеже и҆ꙁы́детъ и҆ꙁ но́ꙁдрїи ва́шихъ , и҆ бꙋ́детъ ваⷨ в ме́рꙁость , ꙗ҆́ко не покори́стесѧ г҃ꙋ , и҆же е҆сть въ ваⷵ . и҆ пла́кастесѧ преⷣ ниⷨ гл҃юще , въскꙋ́ю б҄ѣ на́мъ и҆ꙁы́ити и҆ꙁ̾ е҆гѷпта · Рече же моѷсїи , х҃ , ты́сѧщъ людїи сихъ Bⷪ‍҇ , в ни́х же а҆́ꙁъ е҆смь  , ты же рече мѧ́съ и҆мъ да́мъ , да ꙗ҆дѧⷮ мцⷵъ дн҃їи · Є҆да̀ ѻ҆вча́та , и҆ли воло́ве , и҆ско́лютсѧ и҆мъ , да иⷨ доста́нет̾ . и҆л҄и вс҄ѧ ры́бы морскїа , съберꙋтсѧ и҆мъ и҆ доста́нетъ и҆м̾ · И҆ рече г҃ь къ моѷсїю . е҆да рꙋка гн҃ѧ не постигнетъ с҄е , нн҃ѣ же въраꙁꙋмѣеши а҆ще пости́гнетъ сло́во мое и҆лѝ н҄и · И҆ и҆ꙁы́иде моѷсїи , и҆ гл҃а лю́деⷨ словеса̀ гн҃ѧ . и҆ събра̀ , о҃ , мⷤꙋ ѿ ста́рецъ люⷣскихъ . и҆ поста́ви ѧ҆̀ ѻ҆́крⷵтъ хра́ма · И҆ сни́де г҃ь въ ѻ҆́блацѣ и҆ гл҃а к немꙋ̀ . и҆ ѹѧ̀ ѿ́ дх҃а и҆же на не́мъ , и҆ въꙁложѝ на о҃ старецъ , ꙗ҆́коже препочѝ дх҃ъ на ниⷯ и҆ пррⷪ‍҇коваша , и҆ посеⷨ не преста́ша · И҆ ѻста́ста дв҄а мꙋжа в по́лцѣ , и҆́мѧ е҆ди́номꙋ е҆лда́дъ и҆́мѧ второ́мꙋ мода́дъ , и҆ препочѝ на ниⷯ дх҃ъ , и҆ сїа же бѣ́ста ѿ в̾пи́саныⷯ , н҄о не прїидо́ста къ хра́мꙋ , и҆ пррⷪ‍҇коваша въ по́лцѣ · И прибѣж́е ю҆́ноша и҆сповѣ́да моѷсїю , и҆ рече . гл҃ѧ е҆лдаⷣ и҆ мода́дъ пррⷪ‍҇кꙋютъ въ по́лцѣхъ · И҆ ѿвѣща̀ и҆сꙋ́съ на́винъ преⷣстоѧ́й моѷсїю и҆ꙁбра́нныи е҆мꙋ̀ , и҆ реⷱ‍҇ г҃и мо́и моѷсїю ꙁапретѝ и҆мъ · Рече же е҆мꙋ моѷсїи . е҆да̀ ревнꙋ́еши ли т҄ы менѐ ра́ди , т҄о кто̀ б҄ы да́лъ всѣмъ лю́деⷨ пррⷪ‍҇кы , е҆да̀ да́стъ г҃ь дх҃ъ сво́и на́ нѧ · И҆ иде моѷсїи са́мъ въ по́лкъ , и҆ ста́рцы і҆и҃льтестїи , и҆ дх҃ъ и҆ꙁы́иде ѿ г҃а і҆ и҆ꙁведѐ красте́ли и҆ꙁ мо́рѧ , и҆ наведѐ на по́лкъ дн҃ь хо́дꙋ ѿсю́дꙋ , и҆ дн҃ь хо́дꙋ ѿ ѻ҆вꙋ́дꙋ ѻ҆́крⷵтъ полка̀ , ꙗ҆́ко два ла́кти ѿ ꙁемлѧ̀ · И҆ въста́вше лю́дїе ве́сь дн҃ь и҆ всю̀ но́щъ , и҆ ве́сь дн҃ь наѹ́трїѧ , и҆ събра́ша кра́стели , и҆же ма́ло събра̀ кт҄о і҃ , спꙋ́ды , і҆ и҆с̾сꙋши́ша себѣ сꙋшани́ца ѻ҆́крстъ поⷧ‍҇ка̀ · И҆ мѧ́са бѧ́хꙋ и҆мъ е҆щѐ въ ꙁꙋбⷯѣ и҆х̾ , прежде ѻ҆скꙋдѣ́нїа , и҆ г҃ь раꙁгнѣ́васѧ ѕѣло на́ люди , и҆ пораꙁѝ г҃ь лю́ди вре́домъ вели́кимъ ѕѣло . и҆ проꙁва́сѧ мѣ́сто т҄о гро́бъ похотѣ́нїѧ , ꙗ҆́ко т҄ꙋ погребо́ша лю́ди похотѣ́вшаѧ · И въꙁдвиго́шасѧ лю́ди ѿ гро́бъ похотѣ́нїѧ въ а҆сиро́ѳъ , и҆ бы́ша лю́дїе въ а҆сиро́ѳѣ ·
Глⷡ‍҇а , в҃і · И въꙁгл҃аста марїаⷨ і҆ а҆а̑ро́нъ . на моѷсїа жены̀ ради мꙋрѧнинѧ ю҆́же поѧ̀ моѷсїи , ꙁане б҄о женꙋ̀ поѧ мꙋр́ининю , и҆ реко́ста , е҆да̀ л҄и моѷсїю е҆ді́номꙋ гл҃а г҃ь · О҆у́бо и҆ намъ гл҃алъ е҆сть , и҆ ѹ҆слы́ша г҃ь · Чл҃къ же моѷсїи кро́токъ е҆сть ѕѣло , паче всѣх̾ чл҃къ сꙋщихъ на ꙁемлѝ · И҆ рече г҃ь внеꙁа́пꙋ къ моѷсїѻ҆ви і҆ аа̑ро́нꙋ , и҆ къ марїа́ми и҆ꙁы́дите в҄ы трїе въ хра́м̾ свѣдѣнїѧ , и҆ и҆ꙁы́идоша трїе в̾ храⷨ свѣдѣнїѧ · И҆ сни́де г҃ь въ столпѣ ѻ҆́блачнѣ , и҆ ста ѹ҆ две́рїи хра́ма свѣдѣнїѧ , и҆ въꙁва̀ а҆а̑рона и҆ марїа́мъ , і҆ и҆ꙁыдо́ста ѻ҆́ба · И҆ рече и҆мъ послꙋшаите слове́съ мои̑хъ , а҆ще бꙋдет̾ въ ваⷵ пррⷪ‍҇къ гн҃ь въ видѣнїи е҆мꙋ поꙁна́юсѧ , и҆ въ снѣ воꙁгл҃ю е҆мꙋ · А҆ не та́ко ꙗ҆́ко рабꙋ̀ мое̑мꙋ моѷсїю . въ все́мъ домꙋ̀ мое̑мъ вѣ́ренъ е҆сть · И҆ ѹ҆сты̀ къ ѹ҆сто́мъ гл҃ю е҆мꙋ . въ видѣнїи , а҆ не гада́нїемъ , и҆ сла́вꙋ гн҃ю ви́дѣ . и҆ почто́же не ѹ҆боа́стесѧ гл҃ати на раба̀ мое̑го моѷсїа , и҆ гнѣв̾ ꙗ҆́рости гн҃ѧ бысть на ниⷯ и҆ ѿи́де · И҆ ѻ҆блаⷦ‍҇ ѿстꙋпи́ ѿ хра́ма . се́ же марїаⷨ прокаже́на бѧше ꙗ҆ко снѣ́гъ , и҆ въꙁрѣ а҆а̑ро́нъ на марїа́мъ . и҆ с҄е прокаже́на · И҆ рече а҆а̑ро́нъ къ моѷсїю , молю́ тѧ г҃и , не въꙁлага́и на́ ны грѣха̀ , поне́же невѣ́дѧхомъ съгрѣши́хомъ . да не бꙋ́детъ сїѧ ꙗ҆ко мр҃тва ꙗ҆́ко и҆ꙁвръгъ е҆же и҆ꙁве́рженъ и҆ꙁ ложе́снъ мт҃рнь , с҄е ѹ҆́же поꙗ̑дѐ полъ пло́ти е҆ѧ̀ · И҆ въꙁопѝ моѷсїи къ г҃ꙋ гл҃ѧ . б҃е молю́ ти сѧ и҆сцѣлѝ ю҆̀ · И҆ рече г҃ь къ моѷсїю , а҆ще ѿц҃ъ е҆ѧ̀ плю́ѧ ꙁаплю́етъ въ лицѐ е҆ѧ̀ , и҆ не срами́тсѧ ꙁ҃ дн҃ь да ѿлꙋчи́тсѧ вн҄ѣ полка̀ , и҆ по си́хъ да вни́детъ · И҆ ѿлꙋчи́сѧ марїамъ вн҄ѣ полка́ ꙁ҃ дн҃їи · Лю́дїе же не въꙁдвиго́шасѧ до́ндеже ѻ҆чи́стисѧ марїа́мъ ·
Глⷡ‍҇а , г҃і · И по семъ въꙁдвиго́шасѧ лю́дїе ѿ а҆сѷро́ѳа . и҆ въполчи́шасѧ въ пꙋсты́ни ѳара́нѣ · И҆ рече г҃ь къ моѷсїю гл҃ѧ . послѝ ѿ себе мꙋ́жи , да съглѧда́ют̾ ꙁе́млю ханаа́ньскꙋ , ю҆́же а҆ꙁъ даю̀ сн҃омъ і҆и҃лвомъ въ дръжа́вꙋ , мꙋж́а е҆ді́наго ѿ племе́ни , по соньмоⷨ ѿч҃ьства иⷯ . да послеши ѿ иⷯ вс҄ѧ старѣи̑шины иⷯ · И҆ посла̀ ѧ҆̀ моѷсїи . ѿ пꙋсты́нѧ ѳара́нѧ , гл҃омъ гн҃иⷨ . вс҄и мꙋж́и старѣи́шины сн҃овъ і҆и҃леⷡ‍҇ сїи · И҆ сїѧ и҆мена̀ иⷯ . ѿ племе́ни рꙋви́млѧ самїи́лъ сн҃ъ ꙁакхꙋсовъ · ѿ племе́ни сїмеѻ́нѧ , сафатъ сн҃ъ сꙋ́ринь · ѿ племе́ни і҆ю́дина , халеⷡ‍҇ , сн҃ъ и҆ефо́нинъ · ѿ племе́ни и҆саха́рѧ и҆гаⷣ сн҃ъ і҆ѻ́сифль · ѿ племе́ни е҆фрѣмлѧ а҆вси́съ сн҃ъ на́винъ · ѿ племе́ни веньа́минѧ фалтїи сн҃ъ рафꙋи́левъ · ѿ племе́ни ꙁаѹ҆ло́нѧ , гꙋдїиль сн҃ъ сꙋдїи · ѿ племе́ни і҆ѻ́сифлѧ сн҃овъ манасїи̑нъ , гаⷣди сн҃ъ сꙋси́нъ · ѿ племе́ни да́нова а҆мїиль сн҃ъ гама́ли · ѿ племе́ни а҆сирова , саѳꙋ́ръ , сн҃ъ миха́иль · ѿ племе́ни нефѳали́млѧ . наа̑вїи , сн҃ъ са́ви . ѿ племе́ни га́дова гꙋдїи́ль , сн҃ъ махїиль · Сїѧ же и҆мена̀ мꙋжъ , ꙗ҆же посла̀ моѷсїи , съглѧда́ти ꙁемлѧ̀ ханаа́ньски · И҆ проꙁва̀ моѷсїи а҆всїа сн҃а на́вина і҆сꙋ́съ · И҆ посла̀ ѧ҆̀ моѷсїи ѿ пꙋсты́ни а҆а̑ро́на съглѧда́ти ꙁемлѧ̀ ханаа́ньскїѧ · И҆ рече к ни́мъ вꙁы́дите пꙋсты́нею се́ю , и҆ да въꙁы́дите на горꙋ̀ · И҆ съглѧда́ите ꙁе́млю . какова̀ е҆сть , и҆ лю́ди сѣдѧ́щаѧ на не́и , си́лни ли сꙋть , и҆л҄и не́мощни . ма́ло ли и҆хъ е҆сть , и҆л҄и много · И҆л҄и какова е҆сть ꙁемлѧ̀ , на не́иже сїи сѣдѧ́тъ  , добра̀ л҄и е҆сть и҆л҄и ꙁла . и҆ какови гра́ди в нихъ же живꙋтъ сїи  , ѻ҆гражде́ни ли сꙋть и҆л҄и неѻ҆гражде́ни · И҆ какова ꙁемлѧ̀ и҆ꙁоѻ҆би́лна ли , и҆л҄и неи̑ꙁоѻ҆би́лна , сꙋть ли на не́и саже́ни садо́вїе , и҆л҄и не сꙋть , и҆ ѹ҆крѣпи́вшесѧ , въꙁмѣте ѿ плода̀ ꙁемлѝ , дн҃и же дн҃еи лⷮѣнихъ преⷣ спева́ющимъ ꙗ҆́годамъ · И҆ шед̾ше съглѧда́ша ꙁемлѧ̀ , ѿ пꙋсты́нѧ си́нь , да́же до ѻ҆ровъ , до и҆схо́дищъ е҆ма́ѳъ · и҆ въꙁы́доша въ пꙋсты́нѧ , и҆ прїидо́ша до хевро́на , и҆ та́мо живѧ́ше а҆хима́нъ и҆ сесїи , и҆ ѳела́ми , рожде́нїа е҆накова , хевро́н̾ же . вселисѧ сеⷣмь лѣтъ прежде тани́немъ градомъ е҆гѷпетьскиⷨ · и прїидо́ша до де́бри гро́ꙁдныѧ , и҆ съглѧда́ша ю҆̀ , и҆ ѹ҆рѣꙁаша ѿтꙋдꙋ ви́ничинꙋ съ греꙁнове́нїемъ е҆ді́нꙋ ѿ ни́хъ , и҆ въꙁдвиго́ша ю҆̀ на же́рдь , и҆ ѿ ши́покъ и҆ ѿ смо́ковъ · и҆ наꙁва́ша и҆̀ мѣсто ѻ҆́но де́бръ греꙁно́внаѧ греꙁна̀ дѣлѧ и҆же ѹ҆рѣꙁ́аша ѿтꙋ́дѣ сн҃ове і҆и҃льтестїи · и҆ въꙁврати́шасѧ ѿтꙋ́дѣ . съглѧдаⷡ‍҇ше ꙁемлю , въ м҃ дн҃їи · И҆ ходи́вше прїидо́ша къ моѷсїю и҆ къ а҆аро́нꙋ , и҆ къ всемꙋ̀ со́нмꙋ сн҃овъ і҆и҃лвъ , въ пꙋсты́ню ѳара́ню въ кади́съ . и҆ ѿповѣ́даша и҆мъ сло́во и҆ всемꙋ̀ со́нмꙋ , и҆ покаꙁа́ша и҆м̾ пло́дъ ꙁе́мныи · И҆ повѣ́даша и҆м̾ , и҆ реко́ша . ходи́хоⷨ на́ ꙁемлю на ню́же н҄ы посыла́сте , ꙁемлѧ́ же т҄а кипѧ́щи мле́комъ и҆ ме́дом̾ , и҆ с҄е плоⷣ е҆ѧ̀ · Но̑ си́лни лю́ди и҆же на не́и живⷮꙋ , и҆ гра́ди ѹ҆тверже́ни гражде́нїемъ , и҆ вели́цы ѕѣ́ло . и҆ роже́нїе а҆на́ково , ви́дѣхомъ та́мо · И҆ а҆мали́къ та́мо живе́тъ въ ꙁемлѝ ѿ ю́га . и҆ хет̾ѳе́и , и҆ е҆ве́и , и҆ е҆вꙋсе́и , и҆ а҆морѣ́и живꙋтъ въ гора́хъ , а҆ ханане́и живꙋт̾ ѿ мо́рѧ подо́лгъ рѣкѝ і҆ѻ҆рда́на · И҆ поста́ви хале́въ лю́ди преⷣ моѷсїѻ҆мъ и҆ реко́ша е҆мꙋ , н҄ика́коже н҄о въста́виши да и́дем̾ , и҆ прїимемъ ю҆̀ . ꙗ҆́ко си́лни м҄ы съпроти́витисѧ и҆мъ · И҆ чл҃цы ходи́вшїи с ни́мъ реко́ша . не идем̾ , ꙗ҆́ко не мо́жемъ и҆ꙁы́ти проти́вꙋ иⷨ , ꙗ҆́ко крѣ́пцы сꙋть паче насъ ѕѣло · И҆ и҆ꙁнесо́ша ѹ҆жасова́нїе на́ ꙁемлю , и҆же съглѧда́ша ю҆̀ , къ сн҃омъ і҆илвыⷨ гл҃юще . ꙁе́млю ю҆же проидо́хомъ съглѧда́юще , ꙁемлѧ̀ е҆сть поꙗ҆́дꙋщи живꙋщїѧ на не́и , и҆ вс҄и лю́ди и҆хже ви́дѣхоⷨ на не́и , мꙋж́и высо́цы сꙋщїи · И҆ та́мо ви́дѣхомъ щꙋ́ды . сн҃ы е҆на́ковы , и҆ бѣ́хоⷨ преⷣ ни́ми ꙗ҆́ко прꙋ́ꙁи , и҆ та́ко преидо́хомъ преⷣ ни́ми ·
Глⷡ‍҇а , д҃і · И пои́мъ ве́сь со́нмъ да́стъ гла́съ , и҆ пла́кахꙋсѧ лю́дїе вс҄ю но́щь т҄ꙋ · И҆ ропта́хꙋ на моѷсїа , и҆ а҆а̑ро́на , вси сн҃ове і҆и҃льтестїи , и҆ реко́ша к ниⷨ ве́сь со́нмъ . ѹ҆́нее б҄ѣ ѹ҆́мрѣти намъ въ ꙁемлѝ е҆гѷпеⷮстѣи , не́жели въ пꙋсты́ни се́и  · Въскꙋ́ю въведѐ наⷵ г҃ь въ ꙁе́млю т҄ꙋ , па́сти мечеⷨ , же́ны же на́ша и҆ дѣти на́ша бꙋ́дꙋтъ въ раꙁграбле́нїе . и҆ нн҃ѣ ѹ҆бо ѹ҆́нее еⷵ на́мъ въꙁврати́тисѧ въ е҆гѷпеⷮ · И҆ рече дрꙋ́гъ къ дрꙋ́гꙋ . поста́вимъ себѣ старїишинꙋ , да сѧ ѻ҆братимъ въ е҆гѷпетъ · И҆ падо́ста моѷсїи и҆ а҆аро́нъ ниць преⷣ всѣмъ со́нмомъ сн҃въ і҆и҃левъ · И҆сꙋсъ же сн҃ъ на́вѷнъ , и҆ хале́въ сн҃ъ и҆ефо́нинъ , ѿ съглѧдавшихъ ꙁе́млю , раꙁтерꙁа́ста ри́ꙁы своѧ̀ · И҆ реко́ста къ всемꙋ̀ со́нмꙋ сн҃овъ і҆и҃лвъ , гл҃юще . ꙁе́млю ю҆́же съглѧда́хоⷨ  , бл҃га е҆сть ѕѣло ѕѣло · А҆ще лю́битъ наⷵ г҃ь , въведе́тъ наⷵ въ ꙁе́млю т҄ꙋ , и҆ да́стъ ю҆̀ на́мъ . ꙁе́млѧ же е҆сть кипѧ́щи ме́доⷨ и҆ мле́ком̾ · Раꙁвѣ ѿ г҃а не бꙋ́дите ѿстꙋпницы , вы́ же не ѹ҆бо́истесѧ люде́и ꙁемлѧ̀ тоѧ̀ , поне́же ꙗ҆́ко въ пи́щꙋ наⷨ е҆сть , ѿстꙋпи́ло бо вре́мѧ ѿ ниⷯ , г҃ь же с на́ми , не бо́итесѧ и҆хъ · И҆ реⷱ‍҇ ве́сь со́нмъ да побїемъ иⷯ ка́менїемъ · Сла́ва же гн҃ѧ ꙗ҆́ви́сѧ въ ѻ҆́блацѣ въ хра́мѣ свѣдѣ́нїѧ , въ всѣ́хъ сн҃ѣхъ і҆и҃лвыхъ · И҆ рече г҃ь къ моѷсїю , доко́лѣ раꙁгнѣ́ваютъ м҄ѧ лю́дїе сїи , и҆ доко́лѣ не вѣ́рꙋютъ мн҄ѣ , въ всѣх̾ чюдесѣ́хъ , ꙗ҆́же сътвори́хъ в ниⷯ · Поражю̀ и҆хъ смертїю и҆ погꙋблю̀ иⷯ , и҆ сътворю̀ т҄ѧ и҆ до́мъ ѿц҃а твое̑го въ лю́ди вели́ки и҆ мно́ги паⷱ‍҇ не́жели сїа · И҆ рече моѷсїи къ г҃ꙋ , ѹ҆слы́шатъ е҆гѷптѧне , ꙗ҆́ко въꙁведѐ крѣ́постїю свое́ю лю́ди твоѧ̀ сїѧ ѿ нихъ · И҆ вс҄и живꙋщїи на ꙁемлѝ се́и . слы́шаша ꙗ҆́ко т҄ы е҆си г҃ь въ млⷵти сы́и . и҆же ѻ҆чи́ма преⷣ ѻ҆чи́ма ꙗ҆влѧ́ешисѧ г҃и , и҆ ѻ҆́блакъ твои ста̀ наⷣ ни́ми , и҆ столпоⷨ ѻ҆́блачнымъ и҆́деши т҄ы преⷣ ни́ми въ дн҃ь . и҆ столпо́мъ ѻ҆́гненоⷨ в но́щи · Є҆гда же и҆ потреби́ши лю́ди сїа , а҆́ки е҆ди́наго чл҃ка . и҆ рекⷮꙋ вс҄и стра́ны , и҆же слы́шаша и҆́мѧ твое гл҃юще · Ꙁанѐ не мо́же г҃ь людїи своиⷯ въвестѝ въ ꙁе́млю , ѻ҆ не́иже клѧ́тсѧ и҆мъ . и҆ погꙋбѝ и҆хъ въ пꙋсты́ни · И҆ нн҃ѣ да сѧ въꙁнесе́тъ рꙋка твоѧ̀ г҃и , ꙗ҆́коже гл҃алъ е҆си рекїи · Гь҃ терпѣлиⷡ‍҇ , и҆ многомлⷵтивъ , и҆́стинеⷩ‍҇ . ѿм̾ща̀ беꙁако́нїе , и҆ грѣхѝ , и҆ непра́вды , и҆ ѻ҆чище́нїемъ не ѻ҆чи́ститъ пови́н̾наго . ѿдаѧ̀ грѣхѝ ѿч҃а на ча́да , до тре́тїѧго и҆ четве́ртаго ро́да · ѻ҆ста́ви грѣхѝ лю́демъ симъ , по вели́цеи млⷵти твое́и , ꙗ҆́ко млⷵтивъ б҄ѣ и҆мъ въ е҆гѷптѣ и҆ досе́лѣ · И҆ реⷱ‍҇ г҃ь къ моѷсїю . млⷵтивъ и҆мъ е҆смь , по словесѝ твое̑мꙋ · Н҆о живꙋ̀ а́ꙁъ и҆ прⷵно живе́тъ и҆́мѧ моѐ . и҆ напо́лнит̾ сла́ва гн҃ѧ вс҄ю ꙁе́млю · Ꙗ҆́ко вс҄и мꙋжи ви́дѧщїи сла́вꙋ мою , и҆ чюдеса̀ ꙗ҆́же сътвори́хъ въ е҆гѷптѣ , и҆ въ пꙋсты́ни сеи , и҆скꙋси́ша мѧ с҄е десѧ́тое , и҆ не послꙋш́аша гл҃ъ мои̑хъ · И҆ да не ѹ҆́ꙁрѧтъ ꙁемлѧ̀ е҆ю́же клѧⷯсѧ ѿц҃емъ и҆хъ . н҄о ча́домъ и҆хъ , ꙗ҆же сꙋть съ мно́ю ꙁд̑ѣ , и҆же не вѣ́дѧтъ добра̀ и҆ ѕла̀ · Всѧⷦ‍҇ ю҆́ноша невѣ́дыи си́мъ да́мъ ꙁе́млю , вси́ же раꙁгнѣвавшїи м҄ѧ не ѹ҆́ꙁрѧⷮ е҆ѧ̀ · Ра́бъ же мои хале́въ . ꙗ҆́ко бы́сть дх҃ъ и҆́нъ при не́мъ , и҆ въслѣ́дова мн҄ѣ · Въведꙋ и҆̀ въ ꙁе́млю в ню́же вхо́диⷮ та́мо , и҆ племѧ̀ е҆го прїиметъ ю҆̀ , и҆ а҆мали́ка и҆ ханане́ѧ живꙋ́щихъ въ ѹ҆до́лїи · ѹ҆́трѣ въꙁвратитесѧ и҆ подви́гнетесѧ въ пꙋсты́ню пꙋте́мъ мо́рѧ чрьмна́го · И҆ рече г҃ь къ моѷсїю и҆ а҆аро́нꙋ гл҃ѧ . доко́лѣ со́нмъ сїи ѕлы́и , ро́пщꙋтъ проти́вꙋ мн҄ѣ , ропта́нїе б҄о сн҃овъ і҆и҃лвъ и҆мже въꙁропта́ша ѻ҆ ваⷵ слы́шахъ · Рцы̀ и҆мъ , живꙋ̀ а҆́ꙁъ гл҃етъ г҃ь , ꙗ҆́коже гл҃асте въ ѹ҆́ши моѝ , та́ко сътворю̀ ва́мъ · Въ пꙋсты́ни се́и падꙋтъ телеса̀ ва́ша , и҆ вс҄и съглѧда́нїи ва́ши , и҆ съчте́ныи ва́ши , ѿ к҃ , лѣтъ и҆ выⷲше , вс҄и и҆же ропта́ша до менѐ · А҆ще вни́дете въ ꙁе́млю . на ню́же простро́хъ рꙋ́кꙋ мою , всели́ти васъ на не́и , ра́ꙁвѣ хале́въ сн҃ъ е҆фѳинѣи̑нъ , и҆сꙋсъ сн҃ъ на́вѷнъ · Ча́да же ваши и҆хже рѣ́сте въ раꙁгра́бленїи бы́ти , въведꙋ ѧ҆̀ въ ꙁе́млю и҆ прїимꙋтъ ꙁе́млю , ѿ неѧ́же в҄ы н҃нѣ ѿверго́стесѧ  · Телеса́ же ваша падꙋтъ въ пꙋсты́ни се́и · Сн҃ове же ва́ши бꙋ́дꙋтъ пасꙋщесѧ въ пꙋсты́ни се́и , м҃ лѣтъ , и҆ ѿи́мꙋⷮ блꙋже́нїе ваше , до́ндеже потребѧⷮсѧ телеса̀ ва́ша въ пꙋсты́ни · По числꙋ̀ дн҃їи в ниⷯже съглѧда́сте ꙁемлю м҃ дн҃їи , дн҃и лѣта е҆ді́наго понесе́те грѣхѝ ва́ша м҃ , лѣтъ , и҆ ѹ҆вѣ́сте ꙗ҆́рость гнѣ́ва мое̑го · А҆́ꙁъ г҃ь гл҃ах̾ вамъ , та́ко сътворю̀ со́нмꙋ семꙋ̀ ѕло́мꙋ , въста́вшемꙋ на́ мѧ , въ пꙋсты́ни б҄о се́и , потребѧⷮсѧ , и҆ т҄ꙋ и҆ꙁъмрꙋтъ · Мꙋж́а же ꙗ҆́же посыла̀ моѷсїи съглѧда́ти ꙁемлѧ̀ , и҆ ходи́вшеи , сропта́ша ѻ҆ не́и къ со́нмꙋ . и҆ гл҃аша словеса̀ ѕла̀ ѻ҆ не́и · И҆ и҆ꙁомро́ша мꙋж́и гл҃авшїи ѻ҆ ꙁемлѝ ѕло̀ вре́доⷨ преⷣ гм҃ъ · И҆сꙋсъ же сн҃ъ на́вѷнъ , и҆ хале́въ сн҃ъ и҆е̑фѳо́нинъ , жи́ва быста ѿ мꙋжъ тѣ́хъ ходи́вшиⷯ съглѧда́ти ꙁемлѧ̀ · И҆ гл҃а моѷсїи словеса̀ с҄и , къ всѣмъ сн҃омъ і҆и҃левымъ , и҆ въскорбѣша лю́дїе ѕѣло · И҆ въстаⷡ‍҇ше ꙁаѹ҆́тра . въꙁыдо́ша на ве́рхъ горы̀ гл҃юще . с҄е мы̀ да въꙁы́идемъ на мѣсто , е҆же реⷱ‍҇ г҃ь , ꙗко съгрѣши́хоⷨ · И҆ реⷱ‍҇ моѷсїи въскꙋ́ю в҄ы престꙋпа́ете сло́во гн҃е , не ѹ҆годи́тсѧ вамъ · Не въсходи́те , нѣсть б҄о г҃ь с ва́ми , и҆ паде́те преⷣ лицемъ врагъ ва́шиⷯ · Ꙁанѐ а҆мали́къ и҆ ханане́и та́мо преⷣ ва́ми , и҆ паде́те мече́мъ . и҆же ѹ҆бо ѻ҆братите́сѧ , непокарѧ́ющїисѧ г҃ꙋ , сего ради нѣ́сть г҃ь с ва́ми · И҆ ѿходѧ́щїи въꙁыидо́ша на верхъ горы̀ , ковче́гъ же ꙁавѣта гн҃ѧ , и҆ моѷсїи не пристꙋпа́ше ѿ среды̀ полка̀ · И҆ сни́де а҆мали́къ и҆ ханане́и , сѣдѧ́и в горѣ то́и , і҆ и҆с̾стро́ша и҆хъ , і҆ и҆с̾сѣко́ша иⷯ да́же до е҆рма̀ , и҆ въꙁврати́шасѧ въ по́лкъ ·
Глⷡ‍҇а , е҃і · И рече г҃ь къ моѷсїю гл҃ѧ , гл҃и сн҃омъ і҆и̑лвымъ , рекїи къ ни́мъ . е҆гда̀ въни́дете въ ꙁе́млю вселе́нїѧ ва́шего , ю҆́же а́ꙁъ даю̀ ва́мъ · И҆ да сътвори́те прино́съ г҃ꙋ , въ вс҄есъж̾же́нїе , и҆л҄и тре́бꙋ , и҆л҄и вели́кꙋ мольбꙋ̀ , и҆л҄и бл҃гово́льнꙋ , и҆л҄и въ пра́ꙁⷣники ва́ша въ воню̀ бл҃гово́нїа г҃ꙋ · А҆́ще ѹ҆бо ѿ воло́въ , и҆л҄и ѿ ѻ҆ве́цъ , и҆ да принесе́тъ приносѧ́и да́ръ свои г҃ꙋ . да принесе́тъ и҆ тре́бꙋ мꙋкѝ пшени́чны десѧ́тꙋю часть е҆фи , мѣ́ры , вмѣшены въ е҆ле́ю четве́ртые ча́сти и҆́ны мѣ́ры · Вина́ же на въꙁлїѧ́нїѧ четве́ртꙋю ча́сть и҆́ны мѣ́ры , да сътвори́те въ вс҄есъж̾же́нїе , и҆л҄и въ тре́бꙋ а҆́гньцꙋ е҆ди́номꙋ да сътвори́те толи́ко , приноⷵ вонѝ бл҃гово́нїѧ г҃ꙋ · и҆ ѻ҆вна е҆гда̀ творите е҆го въ вс҄есоⷤже́нїе и҆л҄и въ тре́бꙋ · да сътвори́те тре́бꙋ мꙋкѝ пшени́чны , к҃ , ча́стїи вмѣшаныхъ въ е҆ле́ю тре́тїю ча́сть и҆́ны мѣ́ры · Вина́ же на въꙁлїа́нїе , тре́тїю ча́сть и҆́ны мѣ́ры да принесе́те въ воню̀ бл҃гово́нїѧ г҃ꙋ · А҆́ще ли твори́те ѿ воло́въ въ вс҄есъж̾женїе , и҆л҄и въ тре́бꙋ , и҆л҄и въꙁвеличе́нїе молбы̀ , и҆л҄и въ сп҃се́нꙋю г҃ꙋ · И҆ да принесе́те съ телце́мъ приноⷵ мꙋкѝ пшени́чны а҃ , части вмѣша́ны въ е҆ле́и , поⷧ‍҇ и҆́ны мѣ́ры · Вина́ же на въꙁлїа́нїе , поⷧ‍҇ и҆́ны мѣ́ры прино́съ въ воню̀ бл҃гово́нїа г҃ꙋ · Та́ко да сътвори́те , телцꙋ̀ е҆ди́номꙋ . и҆л҄и ѻ҆внꙋ̀ е҆ди́номꙋ , и҆л҄и а҆́гньцꙋ е҆ді́номꙋ , и҆л҄и ѻ҆вцѣ и҆л҄и коꙁѣ · По числꙋ̀ и҆х̾же сътвори́сте . та́коже да сътвори́те е҆ді́номꙋ по числꙋ̀ и҆хъ · И҆ всѧкъ т҄оꙁе́мецъ да сътворитъ та́ко . сицева̀ принестѝ приноше́нїѧ , въ воню̀ бл҃гово́нїа г҃ꙋ · А҆́ще ли прише́лецъ въ ва́съ пребꙋ́дет̾ въ ꙁемлѝ ва́шеи , и҆л҄и а́ще пребꙋ́дет̾ въ ва́съ в роже́нїи ва́шихъ , и҆ да сътвори́тъ прино́съ въ во́ню̀ бл҃гово́нїа г҃ꙋ , ꙗ҆́коже твори́те в҄ы та́коже да сътвори́тъ и҆ се́и г҃ꙋ · Ꙁако́нъ е҆ді́н̾ вамъ , и҆ прише́лцемъ прилежа́щим̾ въ ва́съ , ꙁако́нъ вѣ́чныи , въ роже́нїа ваша , ꙗ҆́коже в҄ы та́ко и҆ прише́леⷰ‍҇ да бꙋ́детъ преⷣ гм҃ъ · Ꙁако́нъ е҆ді́н̾ да бꙋ́детъ , и҆ ѻ҆правле́нїе е҆ді́но да бꙋдетъ ва́мъ , и҆ прише́лцꙋ прилежа́щемꙋ въ ва́съ · И҆ рече г҃ь къ моѷсїю гл҃ѧ . гл҃и сн҃омъ і҆и҃левымъ , і҆ и҆ рцы̀ к ниⷨ , вънегда̀ вни́дете въ ꙁе́млю , в ню́же в҄ы а́ꙁъ въведꙋ̀ та́мо · И҆ да бꙋ́детъ е҆гда̀ ꙗ҆́сте ѿ хлѣ́бовъ ꙁемлѝ тоѧ̀ , да ѿложи́те ѹ҆ча́стїе г҃ꙋ · Ве́рхъ тѣ́ста вашего , хлѣ́бъ да ѿлꙋчи́те . и҆ ѹ҆ча́стїе е҆го , ꙗ҆коже ѹ҆ча́стїе ѿ гꙋмна̀ , та́коже да ѿлꙋчи́те е҆мꙋ хлѣ́бъ · ѿ верха̀ тѣ́ста ва́шего , и҆ да́сте г҃ꙋ ѹ҆ча́стїе в роже́нїѧ ваша · Є҆гда́ же съгрѣши́те , и҆ не сътвори́те ꙁа́повѣдеи всⷯѣ сих̾ , и҆хже гл҃а г҃ь моѷсїю · Ꙗ҆́коже повелѣ г҃ь б҃ъ к ва́мъ . рꙋко́ю моѷсїе̑вою , ѿ дн҃и ѿ него́же повелѣ г҃ь к ва́мъ , и҆ пото́мъ в роже́нїѧ ваша · Є҆да̀ л҄и а́ще преⷣ ѻ҆чи́ма со́нмъ бꙋ́детъ не хотѧ́щеи съгрѣшиⷮ , и҆ да сътворитъ ве́сь со́нмъ теле́цъ е҆ди́нъ , непоро́чеⷩ‍҇ ѿ воло́въ въ вс҄есъж̾же́нїе , въ воню̀ бл҃гово́нїа г҃ꙋ . и҆ тре́бꙋ е҆го и҆ воꙁлїа́нїе е҆го , по повелѣ́нїю е҆го . и҆ коꙁе́лъ е҆діⷩ‍҇ ѿ ко́ꙁъ грѣха̀ ра́ди · И҆ да помо́лиⷮсѧ жре́цъ ѻ҆ все́мъ со́нмѣ сн҃овъ і҆ил҃евъ . и҆ да ѻ҆ста́витсѧ и҆мъ , ꙗ҆́ко нехотѣнїе е҆сть · Сїи же принесо́ша да́ръ свои принесе́нїе г҃ꙋ , грѣхъ ра́ди своиⷯ преⷣ г҃ь , нехотѣ́нїи ради и҆хъ · И҆ ѻ҆ста́витсѧ всемꙋ̀ со́нмꙋ , сн҃овъ і҆и҃левъ , и҆ пришелцꙋ прилежа́вшемꙋ въ ва́съ , ꙗ҆коже всѣ́хъ людїи нехотѣ́нїю · А҆́ще л҄и дш҃а е҆ді́на нехотѧ́ще съгрѣши́т̾ . да приведе́тъ коꙁꙋ̀ е҆ди́нолѣтнꙋ грѣха̀ ра́ди · И҆ да помо́литсѧ жре́цъ , ѻ҆ дш҃и нехотѣв̾шеи , и҆ съгрѣш̾шеи нехотѣ́нїемъ преⷣ гм҃ъ , и҆ да помо́литсѧ ѻ҆ не́и , и҆ ѻ҆ста́витсѧ е́й · И҆ насе́лникꙋ ꙁеⷨлѧ̀ сн҃овъ і҆и҃левъ , и҆ прише́лцꙋ прилежа́вшемꙋ въ ва́съ , ꙁако́нъ е҆ді́нъ да бꙋдетъ въ ва́съ , и҆же а́ще сътвори́т̾ нехотѧ́щи · И҆ дш҃а ꙗ҆же а́ще сътвори́тъ рꙋко́ю го́рдости ѿ т҄оꙁе́мецъ , и҆л҄и ѿ прише́лец̾ , б҃а сїа раꙁгнѣ́ваеⷮ , и҆ да потребиⷮсѧ дш҃а т҄а ѿ людїи своиⷯ · Ꙗ҆́ко сло́во гн҃е ѻ҆болга̀ , и҆ ꙁа́повѣди е҆го раⷥсы́па , сътре́нїемъ да сътре́тсѧ дш҃а т҄а , и҆ грⷯѣ е҆ѧ̀ на не́и · И҆ бѣѧ́хꙋ сн҃ове і҆и҃леви въ пꙋсты́ни , и҆ ѻ҆брѣто́ша мꙋжа събира́юща дрова̀ , въ дн҃ь сꙋбо́тныи · И҆ приведо́ша е҆го и҆же ѻ҆брѣто́ста берꙋщ́а дрова̀ къ моѷсїю , и҆ а҆а̑ро́нꙋ , и҆ къ всемꙋ̀ со́нмꙋ сн҃овъ і҆и҃левъ , и҆ въверго́ша и҆̀ въ темни́цꙋ . не съвѣща́ша б҄о что̀ сътворѧ́тъ е҆мꙋ · И҆ рече г҃ь къ моѷсїю гл҃ѧ смертїю да ѹ҆́мретъ чл҃къ се́и , да побїе́тъ и҆̀ ка́менїемъ ве́сь со́нмъ вн҄ѣ полка̀ · И҆ вы́ведоша е҆го ве́сь со́нмъ вн҄ѣ поⷧ‍҇чища и҆ поби́ша е҆го ка́менїемъ ве́сь со́нмъ вн҄ѣ полчища , ꙗ҆коже гл҃а г҃ь моѷсїю · И҆ реⷱ‍҇ г҃ь къ моѷсїю гл҃ѧ . гл҃и сн҃омъ і҆и҃левымъ и҆ рцы̀ и҆мъ , да сътворѧ́тъ себѣ повраꙁки на ѹ҆́глехъ ри́ꙁъ своиⷯ в роже́нїиⷯ свои̑хъ . и҆ да въꙁложаⷮ на кра́ѧ ѹ҆́глеⷯ риⷥ своиⷯ , прѧ́денїе си́нее · И҆ да бꙋ́детъ вамъ на кра́ехъ , и҆ е҆гда̀ ѹ҆́ꙁрите и҆хъ , и҆ въспомѧне́те вс҄ѧ ꙁа́повѣди гн҃ѧ , и҆ сътвори́те ѧ҆̀ · И҆ не въслѣ́дꙋите въ слѣ́дъ срⷣцъ свои̑хъ , и҆ въ слѣ́дъ ѻ҆́чїю ва́шею , и҆́мже в҄ы съблꙋди́сте въ слѣ́дъ и҆хъ · Ꙗ҆́ко да помѧне́те и҆ сътвори́те вс҄ѧ ꙁа́повѣди моѧ̀ , и҆ бꙋ́дите ст҃и б҃ꙋ ва́шемꙋ · А҆́ꙁъ г҃ь б҃ъ вашъ . и҆ꙁведы́и в҄ы и҆ꙁ̾ ꙁемлѧ̀ е҆гѷпетъски быти вамъ б҃ъ а҆́ꙁъ г҃ь б҃ъ ва́шъ ·
Глⷡ‍҇а , ѕ҃і · И л҃а коре́и сн҃ъ а҆саха́ровъ , сн҃ъ каа́ѳовъ , сн҃ъ левїинъ и҆ дафа́нъ , і҆ а҆виро́нъ сн҃ове е҆ли́амли і҆ а҆в̾на́нь сн҃ъ фале́ховъ , сн҃овъ рꙋві́мль · И҆ въста́ша преⷣ моѷсїемъ . и҆ мꙋжи сн҃овъ і҆и҃левъ с҃ , и҆ н҃ , старѣ́ишины со́нмꙋ , прича́стницы совѣтꙋ , и҆ мꙋжи и҆менити · И҆ въста́ша на моѷсїа и҆ а҆а̑ро́на и҆ реко́ста к ни́ма , ѹ҆ста́висѧ въ ваⷵ ꙗ҆́коже вс҄и со́нми вс҄и ст҃и и҆ в нихъ г҃ь , то̀ чт҄о ради въста́ете на со́нмъ гн҃ь · И҆ слы́шаⷡ‍҇ моѷсїи падѐ ни́цъ . и҆ гл҃а коре́ю , и҆ къ всемꙋ̀ со́ньмꙋ е҆го рекїи , съглѧда̀ и҆ поꙁна̀ г҃ь сꙋщиⷯ е҆го , и҆ ст҃ыхъ и҆хже приведѐ к себѣ . і҆ и҆хже не и҆ꙁбра̀ себѣ си́хъ и҆ не приведѐ къ себѣ · сїе сътвори́те , въꙁмѣте себѣ сами кади́л̾никы . коре́и и҆ ве́сь со́ньмъ тв́ои . и҆ вложи́те ѻ҆гнь в н҄ѧ , и҆ вложи́те в н҄ѧ ѳїмиѧ́мъ преⷣ гм҃ъ о҆у̑трѣ · И҆ бꙋдетъ мꙋжь е҆гоже а҆́ще и҆ꙁберетъ г҃ь , сїи ст҃ъ , да довлѣ́ютъ вамъ сн҃ове левїи́ны · И҆ рече моѷсїи до коре́ѧ , послꙋш́аите менѐ сн҃ове левїи́ны . е҆да̀ с҄е мало вамъ е҆сть , ꙗ҆́ко ѿлꙋчѝ васъ б҃ъ ѿ со́ньма і҆и҃лева , и҆ приведѐ васъ к себѣ слꙋжи́ти слⷤꙋбы въ хра́мѣ свѣдѣнїа , и҆ стоѧ́ти преⷣ со́нмомъ гн҃имъ , и҆ слꙋжи́ти е҆мꙋ · И҆ приведе т҄ѧ и҆ вс҄ю бра́тїю твою̀ , сн҃ы левїи́ны с тобо́ю , и҆ проси́те жрѣти сице · Сего ра́ди т҄ы и҆ весь со́ньм̾ тво́и собраныи совѣщасте къ б҃ꙋ , а҆а̑ро́нъ же кт҄о е҆сть , ꙗ҆́ко поропта́сте на́нь · И҆ посла̀ моѷсїи приꙁва́ти дафа́на , и҆ а҆виро́на , сн҃ы е҆лиа́влѧ , и҆ реко́ста не въꙁы́идем̾ · Не ма́ло и҆ сего̀ , ꙗ҆́ко и҆ꙁведѐ н҄ы , ѿ ꙁемлѧ̀ кипѧ́щꙋю млекомъ и҆ медомъ , е҆же погꙋби́ти наⷵ въ пꙋсты́ни , и҆ ꙗ҆́ко владѣ́еши нами кнѧ́ѕь е҆си · И҆ ты̀ л҄и в ꙁе́млю кипѧ́щꙋю ме́домъ и҆ мле́комъ въведѐ н҄ы . и҆ да́лъ е҆си намъ ча́сть села̀ и҆ виногра́да , и҆ ѻ҆чи чл҃къ тⷯѣ и҆ꙁъткнꙋлъ е҆си , не и҆ꙁы́идем̾ · И҆ ѻ҆тѧжа̀ моѷсїи гнѣвомъ ѕѣло , и҆ рече къ г҃ꙋ . не прїими тре́бъ и҆хъ , ни е҆ді́наго б҄о похотѣнїа ѿ нихъ прїѧ́хъ , и҆ ниже ꙁаꙁли́хъ ни е҆ді́номꙋ же и҆хъ · И҆ реⷱ‍҇ моѷсїи къ корѣ́ю . ѻ҆ст҃и сонмъ тво́и и҆ бꙋ́дете гото́ви преⷣ гм҃ъ , т҄ы и҆ а҆а̑роⷩ‍҇ и҆ ѻ҆нѝ ѹ҆́тро · И҆ въꙁмѣте ко́ждо кади́лники своѧ̀ и҆ въꙁложи́те наⷩ‍҇ ѳимиа́м̾ , и҆ принеси́те преⷣ г҃ь , ко́ждо ваⷵ кади́лникъ свои , с҃ , и҆ н҃ , кади́лникъ . т҄ы и҆ а҆а̑роⷩ‍҇ сво́и кождо ва́ю кади́лниⷦ‍҇ · и҆ вꙁѧ́ша ко́ждо свои кади́лникъ и҆ вложи́ша на́ нѧ ѻ҆гнь , и҆ вложи́ша на́ нѧ ѳимїѧ́м̾ , и҆ поста́виша преⷣ две́рми хра́ма свѣдѣ́нїѧ , моѷсїи и҆ а҆а̑ро́нъ · И҆ въста́ша на́ нѧ коре́и и҆ весь со́ньмъ е҆го , преⷣ две́рми хра́ма свѣдѣнїа , и҆ ꙗ҆́ви́сѧ слава гн҃ѧ всемꙋ̀ со́ньмꙋ · И҆ рече г҃ь къ моѷсїю и҆ а҆аро́нꙋ гл҃ѧ , ѿстꙋпи́та ко́ждо ваⷵ ѿ среды̀ со́нма того , и҆ потреблю ѧ҆̀ е҆ді́ницею · И҆ припадо́ста ни́цъ и҆ реко́ста , б҃е б҃е ѿц҃ъ , и҆ всѧ́коѧ плоти · А҆́ще чл҃къ е҆ді́нъ съгрѣшѝ , и҆ на ве́сь л҄и со́нмъ гнѣвъ гн҃ь · И҆ рече г҃ь къ моѷсїю гл҃ѧ . рцы̀ со́нмꙋ гл҃ѧ , ѿстꙋпи́те ѻ҆́крⷵтъ ѿ соⷩ‍҇ма коре́ева , и҆ дафа́нѧ , и҆ а҆виро́нѧ · И҆ въста́въ моѷсїи и҆де къ дафа́нꙋ и҆ а҆ви́ронꙋ , і҆ и҆до́ша с ни́мъ вс҄и старцы і҆и҃льтестїи · И҆ гл҃а къ со́нмꙋ рекїи , ѿстꙋпи́те ѿ кꙋщ́ъ чл҃къ непокори́выхъ си́хъ , и҆ не прикоснетесѧ къ всемꙋ̀ е҆ликоже е҆сть и҆хъ да не поги́бнете въ все́мъ грѣсѝ и҆хъ · И҆ ѿстꙋпи́ша ѻ҆́крⷵтъ кꙋщъ коре́а , и҆ дафа́на , и҆ а҆виро́на ѻ҆́крⷵтъ · дафа́нъ же , и҆ а҆ви́ронъ , и҆ꙁлѣꙁо́ста и҆ ста́ста преⷣ две́рїи хра́ма кꙋщ́ъ свои̑хъ . и҆ жены и҆хъ и҆ дѣти иⷯ , і҆ и҆мѣнїе иⷯ · И҆ рече моѷсїи , ѻ҆ семъ да ѹ҆вѣсте ꙗ҆́ко г҃ь посла̀ м҄ѧ сътвори́ти вс҄ѧ дѣлеса̀ сїѧ ꙗ҆́ко не ѻ҆ себѣ а҆ꙁъ творю̀ сїѧ . а҆ще смр҃тїю всѣхъ людїи ѹ҆́мрꙋть сїи · И҆ а́ще по присѣще́нїю всѣхъ чл҃къ , присѣщенїе бꙋдетъ иⷯ , т҄о нѣсть г҃ь посла̀ менѐ · Но̑ а҆́ще въ ꙗ҆вле́нїи пока́жетъ г҃ь . и҆ ѿвр́ъꙁши ꙁе́млѧ ѹ҆ста̀ своа и҆ пожретъ ѧ҆̀ , и҆ до́мы иⷯ и҆ кꙋща и҆хъ , и҆ вс҄ѧ е҆лика сꙋть и҆хъ и́ съни́дꙋтъ жи́ви въ а҆дъ . и҆ да ѹ҆вѣ́дѧтъ ꙗ҆ко раꙁгнѣ́ваша чл҃цы сїи г҃а · И҆ бысть ꙗ҆ко преста̀ гл҃ѧ словеса̀ с҄и , и҆ раꙁсѣ́десѧ ꙁемлѧ̀ поⷣ нога́ми и҆хъ и҆ ѿвр́ъꙁесѧ ꙁемлѧ̀ и҆ пожре ѧ҆̀ , и҆ до́мы иⷯ , вс҄ѧ люди сꙋщ́аѧ съ кореѻ҆мъ , и҆ скоты и҆хъ , снидо́ша и҆ сїи и҆ вс҄ѧ е҆ли́ко бѧше и҆хъ , жи́ви во аⷣ , и҆ покры̀ и҆хъ ꙁемлѧ̀ , и҆ погибо́ша ѿ среды̀ полка · И҆ весь і҆и҃ль і҆ и҆же о҆крⷵтъ и҆хъ ѿбѣго́ша ѿ во́плѧ и҆хъ , ꙁанѐ реко́ша гл҃юще , да не жретъ на́съ ꙁемлѧ̀ · ѻ҆́гнь же и҆ꙁы́де ѿ г҃а , і҆ и҆ждежѐ , с҃ , и҆ н҃ , мꙋж́ъ , прине́съшаѧ ѳимїѧ́м̾ · И҆ рече г҃ь къ моѷсїю . рцы̀ е҆лїаꙁа́рꙋ , сн҃ꙋ а҆а̑ро́новꙋ жерцꙋ̀ . да соберетъ кади́лники мѣ́деныѧ ѿ среды̀ и҆ꙁгорѣвшихъ , и҆ ѻ́гнь чю́ждїи сїи рас̾сы́плите тамо · Ꙗ҆́ко ѻ҆ст҃ишасѧ кади́лницы грѣшныхъ сиⷯ въ дꙋша́хъ и҆хъ . и҆ сътвори́те ѧ҆̀ на па́мѧть ѻ҆кова́ны , ѻ҆бложе́нїе ѹ҆ ѻ҆лта́рѧ ꙗ҆́ко принесо́шаⷵ преⷣ г҃ь и҆ ѻ҆ст҃ишасѧ , и҆ бысть въ ꙁна́менїе сн҃омъ і҆и҃лвыⷨ · И҆ вꙁѧ̀ е҆лїаꙁа́ръ сн҃ъ а҆аро́на жерца̀ кади́лники мѣ́деныа , е҆ли́ко принесо́ша и҆ꙁгорѣ́вшеи , и҆ ѻ҆бложи́ша въ ѻ҆бложе́нїе ѻ҆лтарѧ̀ · Въ па́мѧтъ сн҃оⷨ і҆и҃левымъ , ꙗ҆ко да не прїидеⷮ никтоⷤ‍ⷷ и҆ноплеме́нникъ , и҆же нѣсть ѿ плода̀ а҆а̑ро́на , е҆же въꙁложи́ти ѳимїѧ́м̾ преⷣ гм҃ъ . и҆ да не бꙋдетъ ꙗ҆́ко и҆ коре́и , и҆ совѣтницы е҆го , ꙗ҆́коже гл҃а е҆мꙋ г҃ь моѷсїѻ҆мъ · И҆ въꙁропта́ша сн҃ове і҆и҃льтестїи , наѹ҆трїе на моѷсїа и҆ а҆а̑ро́на гл҃юще , в҄ы и҆ꙁби́ста люди гн҃ѧ · И҆ бысть е҆гда̀ въꙁврати́сѧ по́лкъ на моѷсїа и҆ а҆а̑ро́на и҆ въѻ҆рꙋжи́шасѧ къ хра́мꙋ свѣдѣнїа . храмъ же покры̀ ѻ҆́блакъ , и҆ ꙗ҆́ви́сѧ слава гн҃ѧ . и҆ вниде моѷсїи і҆ а҆аро́нъ съпредѝ хра́ма свѣдѣнїа · И҆ рече г҃ь къ моѷсїю і҆ а҆аро́нꙋ гл҃ѧ , ѹ҆стꙋпи́те ѿ среды̀ со́ньма сего̀ и҆ потреблю̀ ѧ҆̀ е҆ді́ницею и҆ па́доста ница · И҆ рече моѷсїи къ а҆а̑ро́нꙋ въꙁмѝ кади́лникъ и҆ вложи́ же вонь ѻ҆́гнь ѿ ѻ҆лта́рѧ , и҆ въꙁложѝ на́нь ѳимїа́м̾ , и҆ несѝ ско́ро въ полкъ и҆ помоли́сѧ ѻ҆ ни́хъ , съшелъ б҄о е҆сть гнѣвъ ѿ лица̀ гн҃ѧ , и҆ нача̀ гꙋби́ти люди · И҆ вꙁѧ̀ а҆а̑ро́нъ ꙗ҆́коже гл҃а е҆мꙋ моѷсїи , и҆ течѐ въ со́ньмъ . ѹ҆же б҄о пришла̀ бѧ́ше па́гꙋба на́ люди . и҆ въꙁложѝ ѳимїа́м̾ и҆ помоли́сѧ ѻ҆́ людеⷯ · И҆ ста̀ междꙋ мр҃твыми и҆ живы́ми , и҆ преста̀ па́гꙋба · И҆ бы́сть ѹ҆ме́ръшихъ въ па́гꙋбе ҂д҃і и҆ ꙁ҃ соⷮ , кромѣ ѹ҆ме́ршихъ кореѧ ради · И҆ въꙁврати́сѧ а҆а̑ро́нъ къ моѷсїю , къ две́рем̾ хра́ма свѣдѣ́нїа , и҆ ѹ҆ста̀ па́гꙋба ·
Глⷡ‍҇а , ꙁ҃і · И рече г҃ь къ моѷсїю гл҃ѧ . гл҃и сн҃омъ і҆и҃левымъ , и҆ воꙁмѝ ѿ нихъ по е҆ді́номꙋ жеꙁлꙋ̀ же́ꙁлъ , же́ꙁлъ ѿ всѣхъ кн҃ѕь и҆хъ , по домо́мъ ѿч҃ьства и҆хъ в҃і жеꙁла̀ , и҆́мѧ же кое̑гождо напиши на жеꙁлѣ е҆го · И҆́мѧ же а҆а̑ро́не напиши́ на жеꙁлѣ левѷинѣ , е҆сть б҄о же́ꙁлъ е҆ді́нъ по племе́ни и҆хъ до́мꙋ ѿч҃ьства и҆хъ  · И҆ да положи́ши и҆̀ въ хра́мѣ свѣдѣнїѧ прѧ́мо свѣдѣнїю , в ниⷯ же ꙗ҆́влю́сѧ тебѣ т҄ꙋ · И҆ да бꙋдетъ чл҃къ е҆гоже а҆́ще и҆ꙁберꙋ̀ же́ꙁлъ е҆го проѕѧ́бнетъ , и҆ ѿвр́ьгꙋ ѿ тебѐ ропта́нїе сн҃овъ і҆и҃левыхъ , е҆ли́ко сїи ро́пщꙋтъ на́ вы · И҆ гл҃а моѷсїи сн҃омъ і҆и҃левыⷨ . и҆ даша е҆мꙋ вс҄и кн҃ѕи и҆хъ же́ꙁлъ , кн҃ѕю е҆ді́номꙋ же́ꙁлъ , кн҃ѕѧ по до́мꙋ ѿч҃ьства и҆хъ . в҃і , жеꙁло́въ , и҆ жеꙁлъ а҆а̑ро́нь посредѣ же́ꙁлъ иⷯ · И҆ положѝ моѷсїи жеꙁлы̀ преⷣ гм҃ъ , въ хра́мѣ свѣдѣнїа · И҆ бы́сть наѹ҆́трїе и҆ вни́де моѷсїи і҆ а҆аро́нъ , въ хра́мъ свѣдѣ́нїа , и҆ с҄е проѕѧбѐ же́ꙁлъ а҆аро́нь , въ домꙋ̀ левѷинѣ , и҆ꙁрасти вѣтвїю , и процвѣте цвѣтеⷰ‍҇ , і҆ и҆ꙁрасти ѻ҆рѣх́и · И҆ и҆ꙁнесѐ моѷсїи вс҄ѧ жеꙁлы̀ ѿ лица̀ гн҃ѧ къ всѣм́ъ сн҃омъ і҆и҃левымъ , и҆ видѣша , и҆ вꙁ̑ѧ ко́ждо же́ꙁлъ сво́и · И҆ рече г҃ь къ моѷсїю , положѝ же́ꙁлъ а҆аро́нь преⷣ свѣдѣнїеⷨ , въ сохране́нїе , и҆ въ ꙁна́менїе , сн҃въ ѻ҆слꙋшли́выⷯ , и҆ да ѻ҆ста́неⷮ ропта́нїе иⷯ ѿ менѐ , и҆ не ꙁмрⷮꙋ · И҆ сътворѝ моѷсїи і҆ а҆ароⷩ‍҇ , е҆ли́ко повелѣ г҃ь моѷсїю та́ко сътвори́ша · И҆ рекоша сн҃ове і҆и҃леви къ моѷсїю гл҃юще , с҄е потреби́хомсѧ , и҆ погибо́хоⷨ і҆ и҆счеꙁо́хоⷨ · Всѧⷦ‍҇ присеꙁаѧй къ хра́мꙋ свѣдѣнїа гн҃ѧ ѹ҆́мретъ и҆ до конца л҄и ѹ҆́мира́юще поги́бнеⷨ ·
Глⷡ‍҇а , и҃і · И рече г҃ь къ а҆аро́нꙋ гл҃ѧ , т҄ы и҆ сн҃ове твоѝ и҆ доⷨ ѿц҃а твое̑го с тобо́ю , да во́ꙁмете пеⷬ‍҇веньства̀ грѣхъ ст҃ыхъ . ты же и҆ сн҃ове твоѝ да прїимете грѣхѝ жречества ва́шего · И҆ бра́тїю твою̀ племѧ̀ левѷино со́ньма ѿц҃а свое̑го , и҆ приведѝ къ себѣ , и҆ да преⷣста́нꙋтъ тебѣ , и҆ да послꙋжатъ тебѣ , и҆ тебѣ и҆ сн҃омъ твоиⷨ с тобо́ю преⷣ хра́момъ свѣдѣнїа · И҆ да блю́дꙋтъ страж̾бы̀ твоа , и҆ страⷤбы̀ хра́ма  . ра́ꙁвѣ къ сосꙋдомъ ст҃ымъ и҆ ко ѻ҆лтарю да не пристꙋпаюⷮ , да не и҆ꙁмрꙋтъ , и҆ сїи , и҆ в҄ы · И҆ прило́жатсѧ к тебѣ , и҆ да блюдꙋтъ стражбы̀ хра́ма свѣдѣнїа , и҆ всѧ̀ слꙋж́бы храма . а҆ и҆ноплеме́нникъ да не пристꙋпа́етъ къ ва́мъ , и҆ да съблюде́те страбы̀ ст҃ыхъ , и҆ страⷤбы̀ ѻ҆лтарѧ̀ , и҆ не бꙋдетъ ктомꙋ̀ гнѣ́ва на сн҃ѣхъ і҆илевыⷯ · А҆́ꙁъ б҄о вꙁѧ́хъ братїю ва́шꙋ левѷты , ѿ среды сн҃овъ і҆и҃левъ , ва́мъ в да́ръ вда́ныи , г҃ꙋ слꙋжи́ти слꙋжбы хра́ма свѣдѣ́нїа · Ты́ же и҆ сн҃ове твоѝ с тобо́ю , съхрани́те жречество ва́ше , по всемꙋ̀ дѣ́лꙋ ѻ҆лтарѧ̀ , и҆ внꙋтрьнѧа ꙁавѣ́сы . и҆ да слꙋ́жите слⷤꙋбы в данїа дахъ ваⷨ жречество ва́ше , и҆ноплеме́нникъ же пристꙋпа́ѧ да ѹ҆мретъ · И҆ рече г҃ь къ а҆аро́нꙋ , с҄е а҆́ꙁъ даⷯ вамъ снабдѣнїе приносъ мои̑хъ , и҆ ѿ всѣхъ сщ҃енныхъ мн҄ѣ , ѿ сн҃овъ і҆и҃левъ , тебѣ дахъ ѧ҆̀ въ старѣишин̾ство , и҆ сн҃омъ твои̑мъ по тебѣ ꙁако́нъ вѣ́чныи · И҆ сїе да бꙋ́детъ ваⷨ , ѿ всѧ́каго сщ҃еннаⷢ‍҇ ст҃ыхъ  . ѿ всѣ́хъ даро́въ и҆хъ , и҆ ѿ всⷯѣ требъ иⷯ , и҆ ѿ всѧ́каго престꙋпленїѧ иⷯ , и҆ ѿ всⷯѣ грѣхъ иⷯ , е҆ли́ка ѿдаюⷮ мн҄ѣ ѿ всѣхъ ст҃ыхъ . тебѣ да бꙋдꙋтъ и҆ сн҃омъ твоиⷨ · Въ ст҃омъ ст҃ыхъ да ꙗ҆́сте ѧ҆̀ . ве́сь мꙋжескъ полъ да ꙗ҆́сте ѧ҆̀ , т҄ы и҆ сн҃ове твоѝ ст҃а да бꙋ́дꙋтъ тебѣ · Се́ же да бꙋдетъ вамъ ѿ начаⷮка данїа и҆хъ , ѿ всѣхъ воꙁложе́нїи сн҃овъ і҆и҃левъ , тебѣ да́хъ ѧ҆̀ и҆ сн҃омъ твоиⷨ , и҆ дще́ремъ твоиⷨ с тобо́ю , ꙁакоⷩ‍҇но вѣчно . всѧ́къ чи́стыи въ домꙋ твое̑мъ да ꙗ҆́сте ѧ҆̀ · Ве́сь нача́токъ е҆леи́ныи , и҆ всѧ́къ нача́токъ ви́нныи , и҆ пшени́чныи , нача́тки и҆хъ , е҆ли́ко а҆́ще ѿдадѧⷮ г҃ꙋ тебѣ дахъ ѧ҆̀ · Первороⷣнаѧ е҆ли́ка въ ꙁемлѝ и҆хъ , е҆лика а҆́ще принесꙋтъ г҃ꙋ тебѣ да бꙋ́деⷮ , всѧ́к̾ чи́стъ в домꙋ твое̑мъ да ꙗ҆́стъ ѧ҆̀ · Всѧ́ко наро́чное въ сн҃ѣхъ і҆и҃левыⷯ , тебѣ да бꙋ́детъ · И҆ всѧ́къ ѿвръꙁа́ѧи̑ всѧ́ка ложесна̀ ѿ всеѧ̀ плоти , е҆ли́ко прино́сѧтъ г҃ꙋ , ѿ чл҃ка до скота̀ , тебѣ да бꙋ́детъ . н҄о и҆скꙋпленїемъ и҆скꙋ́пѧтсѧ , сн҃ове чл҃чїи , и҆ прьвенцы̀ скота̀ нечи́стаго да и҆скꙋпѧтсѧ · И҆скꙋ́пъ же и҆хъ ѿ е҆ди́наго мцⷵа , и҆же съцѣне́нїе , е҃ , си́кль , по си́клю ст҃омꙋ , к҃ , мѣ́дниць е҆сть · ра́ꙁвѣ первене́цъ те́лчїи , и҆ первене́цъ ѻ҆́вчїихъ , и҆ первене́цъ , коꙁьи̑хъ да не и҆скꙋ́пѧтсѧ , ст҃и б҄о сꙋть , и҆ кро́вь и҆хъ пролїеши ѹ҆ ѻ҆лтарѧ̀ , и҆ ло́и принесе́ши приносъ въ воню̀ бл҃гово́нїѧ г҃ꙋ · А҆ мѧса тебѣ да бꙋдⷮꙋ , ꙗ҆коже и҆ грꙋ́ди въꙁложенїа , и҆ ра́мо десно́е тебѣ да бꙋ́дꙋтъ · Всѧ́ко ѹ҆ча́стїе ст҃ыхъ , е҆ли́коже а҆́ще ѿлꙋчаⷮ сн҃ове і҆и҃льтестїи г҃ꙋ , тебѣ далъ е҆смь , и҆ сн҃омъ твои́мъ с тобо́ю , и҆ дщеремъ твои̑мъ . ꙁако́нъ вѣчныи , ꙁавѣт̾ соли люⷣскъ вѣчныи преⷣ гм҃ъ тебѣ е҆сть , и҆ племе́ни твое̑мꙋ по тебѣ · И҆ рече г҃ь къ а҆а̑ро́нꙋ въ ꙁемлѝ и҆хъ , да не причасти́ши , ча́сти тебѣ да не бꙋдетъ в ни́хъ · Ꙗ҆́ко а҆́ꙁъ часть е҆смь твоа̀ , и҆ прича́стїе твое , средѝ сн҃овъ і҆и҃левъ , сн҃ом же левѷиномъ , с҄е да́лъ е҆смь вс҄ю десѧти́нꙋ въ і҆и҃ли въ прича́стїе въ слⷤꙋбы мѣсто и҆хъ . е҆ли́ко слꙋжаⷮ сїи слꙋже́нїе , въ хра́мѣ свѣдѣ́нїа · И҆ да не пристꙋпаютъ по се́мъ , сн҃ове і҆и҃льтестїи къ хра́мꙋ свѣдѣ́нїа , прїѧ́ти грѣха̀ смр҃тнаго · Но̑ да слꙋжаⷮ левѷти сами слꙋжбꙋ хра́ма свѣдѣнїа , и҆ сїи воꙁмꙋтъ грѣхъ и҆хъ , въ ꙁако́нъ вѣчныи в роже́нїа и҆хъ , и҆ средѝ сн҃овъ і҆и҃левъ да не причастѧⷮ прича́стїѧ · Ꙗ҆́ко десѧти́нꙋ сн҃овъ і҆и҃левъ , е҆лико а҆́ще ѿлꙋча́тъ г҃ꙋ , ѹ҆частїе далъ е҆смь левѷтоⷨ въ прича́стїе , сего ради рекох̾ иⷨ средѝ сн҃оⷡ‍҇ і҆и҃лев̾ , да не причастѧⷮ прича́стїѧ · И҆ рече г҃ь къ моѷсїю гл҃ѧ левѷтомъ да гл҃еши рекїи к ниⷨ , а҆́ще во́ꙁмете десѧти́нꙋ , ѿ сн҃овъ і҆и҃левъ , ꙗ҆́же дахъ ваⷨ ѿ нихъ въ прича́стїе , да ѹ҆и̑мете в҄ы ѿ неѧ̀ ѹ҆ча́стїе г҃ꙋ десѧти́нꙋ , ѿ десѧти́ны еѧ̀ . да ѹ҆мниⷮсѧ вамъ ѹ҆ча́стїе ваше . ꙗ҆́ко пшени́ца ѿ гꙋмна̀ , и҆ ꙗ҆ко ѹ҆частїе ѿ точи́ла · Та́ко да ѹ҆имѣте и҆ в҄ы ѿ всⷯѣ ѹ҆частїи г҃ꙋ , ѿ всѧ́кїа десѧти́ны свое̑ѧ е҆лико а҆ще во́ꙁмете ѿ сн҃овъ і҆и҃левъ , и҆ дади́те ѿ нихъ ѹ҆ча̑стїе г҃ꙋ а҆а̑ро́нꙋ жерцꙋ̀ · ѿ всѣхъ да́нїи вашихъ , и҆ да ѹ҆имѣте ѹ҆ча́стїе г҃ꙋ , ѿ всѣхъ начаⷮковъ ѻ҆сщ҃е́ныхъ ѿ него · И҆ рцы̀ к ниⷨ е҆да̀ ѹ҆и̑мете приноⷵ ѿ ниⷯ , и҆ премениⷮсѧ левѷтоⷨ , а҆ки жи́то ѿ гꙋмна̀ , и҆ ꙗ҆ко ѹ҆ча́стїе ѿ точи́ла · И҆ да ꙗ҆́сте т҄а въ всеⷨ мѣстѣ , в҄ы и҆ сн҃ове ва́ши , и҆ домове ваши ꙗ҆́ко мꙁда̀ с҄и ваша еⷵ въ слꙋж́ебъ мѣсто ва́шиⷯ , ꙗ҆́же въ хра́мѣ свѣдѣнїа · И҆ не прїимете иⷯ ради грѣха̀ , ꙗ҆́ко ѿлꙋчи́те тꙋкъ е҆ѧ ѿ нихъ . но ст҃ыⷯ сн҃овъ і҆и҃леⷡ‍҇ да не ѻ҆сквернавите , и҆ да не ѹ҆́мрете ·
Глⷡ‍҇а , ѳ҃і · И рече г҃ь къ моѷсїю і҆ а҆а̑ро́нꙋ гл҃ѧ . с҄е раꙁлꙋче́нїе ꙁако́на е҆лико ꙁаповѣ́да г҃ь гл҃ѧ , гл҃и сн҃омъ і҆и҃левымъ , и҆ да приведꙋтъ к тебѣ ю҆ницꙋ ры́жꙋ непоро́чнꙋ , ꙗ҆же не и҆́мать на себѣ порока , и҆ на не́иже нѣсть было и҆́го · И҆ даси ю҆̀ къ е҆лиа̑ꙁа́рꙋ жерцꙋ̀ и҆ да въꙁведⷮꙋ ю҆̀ вн҄ѣ поⷧ‍҇чища на мѣсто чи́сто , и҆ да ꙁаколютъ ю҆̀ преⷣ нимъ · И҆ да во́ꙁмеⷮ е҆лїаꙁа́ръ ѿ кро́ви еѧ̀ , и҆ да въскропи́тъ съпредѝ хра́ма свѣдѣнїа ѿ крови еѧ̀ сеⷣмижды · И҆ да сожъгꙋтъ ю҆̀ преⷣ нимъ , и҆ ко́жꙋ еѧ̀ , и҆ мѧ́са еѧ̀ , и҆ кровь еѧ̀ с моты́лы еѧ̀ да соⷤ‍ⷷгꙋтъ · И҆ да во́ꙁметъ жре́цъ древо ке́дрово і҆ и́ссопъ . и҆ соска́нїе червле́ное и҆ да сложиⷮ средѝ сож̾женыа ю҆́ница · И҆ да и҆спереⷮ ри́ꙁы своа̀ жре́цъ , и҆ да ѻ҆мы́етъ тѣ́ло свое водо́ю , и҆ потоⷨ да вни́детъ въ по́лкъ , и҆ нечи́стъ бꙋ́детъ жре́цъ до́ вечера · А҆ и́же сожига́етъ еѧ̀ да и́сперетъ ри́ꙁы е҆го . и҆ да ѻ҆мы́етъ тѣ́ло е҆го водо́ю , и҆ нечи́стъ бꙋдетъ до́ вечера , и҆ да собереⷮ члкъ по́пелъ чи́стъ ю҆́ница , и҆ да и҆ꙁнесетъ вн҄ѣ по́лчища , на мѣсто чи́сто . и҆ да бꙋ́детъ со́ньмꙋ сн҃овъ і҆и҃левъ въ снабдѣнїе , вода̀ ѻ҆кропле́нїа ѻ҆цыще́нїе е҆сть · И҆ собира́ѧй по́пелъ ю҆ница , да и҆спереⷮ ри́ꙁы е҆го , и҆ нечи́стъ бꙋ́детъ до́ вечера . и҆ да бꙋ́детъ сн҃омъ і҆и҃левымъ , и҆ пришеⷧ‍҇цемъ прилежа́щиⷨ посредѣ васъ , ꙁако́нно вѣчно · И҆ присѧꙁаѧи к̾ мр҃твомꙋ всѧкїѧ дш҃и чл҃чи , нечи́стъ бꙋдетъ ꙁ҃ дн҃їи · Сїи да ѻ҆чи́ститсѧ се́ю водо́ю въ дн҃ь г҃ , и҆ въ дн҃ь , ꙁ҃ , чи́стъ бꙋ́детъ · А҆́ще ли не ѻ҆чи́стиⷮсѧ ею̀ въ дн҃ь г҃ , и҆ въ дн҃ь ꙁ҃ , нечи́стъ бꙋдетъ · Всѧ́къ прикаса́асѧ мр҃твомꙋ ѿ всѧ́кїа дш҃и чл҃чи · А҆́ще ѹ҆́мретъ , не ѻ҆чи́стѧсѧ сїи храⷨ гн҃ь ѻ҆скверна́вилъ , и҆ потреби́тсѧ дш҃а т҄а ѿ і҆и҃лѧ , ꙗ҆ко вода̀ ѻ҆кропле́нїа не въскропи́сѧ на́нь нечи́стъ е҆сть , ꙗ҆ко и҆ на потомъ нечистота̀ е҆го на не́мъ бꙋ́детъ · Сїи ꙁако́нъ , чл҃къ а҆́ще ѹ҆́мретъ въ хра́мѣ , всѧ́къ входѧ́и въ хра́мъ . и е҆лико е҆сть въ храмѣ , нечиста бꙋ́детъ ꙁ҃ дн҃їи · И҆ ве́сь сосⷣꙋ непокрове́нъ , е҆ли́ко а҆́ще покрыва́ла не и҆́мать на себѣ , нечистъ еⷵ · И҆ всѧ́къ и҆же а҆́ще присѧжеⷮ къ лицꙋ̀ ѻ҆троча́ти стрꙋпи́ва и҆л҄и мр҃тва , и҆ли ко́сти чл҃чи , и҆л҄и гро́бꙋ ꙁ҃ дн҃їи , нечи́стъ бꙋ́детъ · И҆ да во́ꙁмꙋтъ нечи́стомꙋ ѿ по́пела съж̾женїа , и҆ ѻ҆цыще́нїа , и҆ да воꙁлїюⷮ на́нь во́дꙋ живꙋ въ сосⷣꙋ · И҆ да во́ꙁмеⷮ и҆с̾сопъ , и҆ ѻ҆мо́читъ и҆̀ въ во́дꙋ мꙋж́ъ чи́стъ , и҆ да кропи́тъ на храⷨ , и҆ на сосꙋды , и҆ на дш҃а и҆же а҆́ще сꙋть т҄ꙋ . и҆ присѧ́гшиⷯ ко́сти чл҃чїи , и҆ли стрꙋп̾ливꙋ и҆л҄и мр҃твечи́нѣ , и҆л҄и гро́бꙋ . да въскропиⷮ чи́стыи на нечи́стаго , въ дн҃ь г҃ . и҆ въ дн҃ь ꙁ҃ , и҆ ѻ҆чи́ститсѧ сеⷣма́го дн҃ѧ , и҆ да и҆спереⷮ ри́ꙁы своа̀ , и҆ да ѻ҆мы́етъ тѣло е҆го водо́ю , и҆ нечи́стъ бꙋдетъ до́ вечера , и҆ въ ве́черъ чистъ бꙋдетъ · И҆ чл҃къ и҆же а҆́ще ѻ҆сквръниⷮсѧ . и҆ не ѻ҆чи́стиⷮ себѐ потребиⷮсѧ дш҃а т҄а ѿ среды̀ со́ньма , ꙗ҆́ко ст҃аѧ гн҃ѧ ѻ҆скверна́ви , ꙗ҆́ко вода̀ ѻ҆кропле́нїа не въскропи́сѧ на́нь , нечи́стъ еⷵ · И҆ да бꙋдетъ вамъ ꙁако́нъ вѣ́чныи · И҆ ѻ҆кроплѧ́а водо́ю ѻ҆кропленїа . да и҆спереⷮ ри́ꙁы своа , и҆ присѧжа́ѧ водѣ ѻ҆кропленїа , нечи́стъ бꙋ́детъ до́ вечера · И҆ всѧ́комꙋ е҆мꙋже сѧ прикоснеⷮ нечистыи нечи́сто бꙋдетъ , и҆ дш҃а прикаса́ющаасѧ нечи́ста еⷵ до веⷱ‍҇ра ·
Глⷡ‍҇а , к҃ · И прїидо́ша сн҃ове і҆и̑л҃ьтестїи весь со́ньмъ , въ пꙋсты́ню си́нъ , въ мцⷵъ , а҃ , и҆ прибыва́хꙋ лю́дїе въ кади́сѣ , и҆ сконча́сѧ т҄ꙋ марїа́мъ и҆ погребе́сѧ т҄ꙋ · И҆ не бѧ́ше воды̀ со́н̾мꙋ . и҆ събра́шасѧ на моѷсїѧ , і҆ а҆а̑ро́на · И҆ хꙋлѧ́хꙋ лю́ди на моѷсїѧ гл҃юще , ѹ҆́нее б҄ы было̀ намъ да бы́хом̾ иꙁме́рли въ поги́бели братїѧ на́шеѧ преⷣ гм҃ъ , въскꙋю въведо́сте со́ньмъ гн҃ь въ пꙋсты́ню сїю , погꙋби́ти н҄ы и҆ ско́ты наша · Въскꙋ́южъ н҄ы и҆ꙁведо́сте и҆ꙁъ е҆гѷпта , и҆ прїидо́сте въ мѣсто с҄е ꙁло́е , мѣсто в немже не сѣ́етсѧ ни смо́кви . н҄и виногра́да , ниже ши́покъ , ниже воды̀ е҆сть пи́ти · И҆ пришеⷣ моѷсїи і҆ а҆а̑ро́нъ ѿ лица̀ со́ньмꙋ . преⷣ две́ри хра́мꙋ свѣдѣнїѧ , и҆ падо́ша ниⷰ , и҆ ꙗ҆́ви́сѧ сла́ва гн҃ѧ на нею̀ · И҆ рече г҃ь къ моѷсїю гл҃ѧ , въꙁмѝ жеꙁлъ свой и҆ съꙁовѝ со́ньмъ т҄ы , і҆ а҆а̑ро́нъ братъ твои , и҆ гл҃ета къ ка́меню преⷣ ни́ми , и҆ даⷵ во́ды своѧ . і҆ и҆ꙁведе́ши и҆мъ во́ды и҆с ка́мени , и҆ напои́та со́нмъ , и҆ ско́ты и҆хъ · И҆ вꙁѧ̀ моѷсїи жеꙁлъ е҆же преⷣ гм҃ъ , ꙗ҆́коже повелѣ г҃ь · И҆ съꙁва̀ моѷсїи і҆ а҆а̑ро́нъ со́нмъ преⷣ ка́мень . и҆ рече к ни́мъ , послꙋш́аите мене , непокори́вїи , е҆да̀ л҄и ѿ ка́мени сего , и҆ꙁведе́мъ ваⷨ во́дꙋ · И҆ въꙁдви́гъ моѵсїи рꙋкꙋ свою . и҆ ѹ҆да́ри въ ка́мень жеꙁломъ два́жды , і҆ и҆ꙁы́де вода̀ мно́га и҆ напи́сѧ со́нмъ весь , и҆ ско́ты и҆хъ · И҆ рече г҃ь къ моѵсїю і҆ а҆а̑ро́нꙋ гл҃ѧ . ꙗ҆́ко не вѣ́роваста ѻ҆ст҃ити мѧ преⷣ сн҃ьми і҆и́л҃ьтескими , сего̀ ради не въведе́та в҄ы соньма̀ сего̀ в̾ ꙁе́млю ю҆́же да́хъ и҆мъ · Си вода̀ сопе́рнаѧ . ꙗ҆ко похꙋли́ша сн҃ове і҆и̑л҃ьтестїи преⷣ гм҃ъ , и҆ ѻ҆ст҃исѧ в ниⷯ · И҆ посла̀ моѷсїи послы̀ ѿ кади́съ къ ц҃рю е҆до́мъскомꙋ гл҃ѧ , та́ко рече бра́тъ твои і҆и̑л҃ь , т҄ы вѣси ве́сь трꙋдъ дошеⷣшїи насъ · И҆ снидо́ша ѿц҃ы наши въ е҆гѷпет̾ . и҆ жи́хомъ въ е҆гѷптѣ дн҃и мно́ги , и҆ съꙁли́ша намъ е҆гѷптѧне , и҆ ѿц҃емъ нашиⷨ · И҆ въꙁопи́хоⷨ къ г҃ꙋ . и҆ ѹ҆слы́ша г҃ь гла́съ нашъ , и҆ посла́въ а҆́гг҃ла і҆ и҆ꙁведѐ н҄ы и҆ꙁъ е҆гѷпта , и҆ нн҃ѣ е҆смы̀ въ кади́сѣ гра́дѣ , на конец̾ предѣлъ твои̑хъ . да пре́идем̾ сквоꙁѣ ꙁе́млю твою̀ , не про́идемъ сквоꙁѣ се́ла , н҄и сквоꙁѣ виногра́ды , н҄и пїеⷨ воды̀ , въ пото́цѣхъ твои̑хъ · Но̑ пꙋте́мъ ц҃рьскимъ про́идемъ , не съврати́мсѧ , н҄и на́ десно , н҄и на́ лѣво , до́ндеже про́идемъ предѣлы твоѧ · И҆ рече къ ни́мъ е҆до́м̾ не про́идеши сквоꙁѣ м҄ѧ , а҆ще л҄и нѝ т҄о ра́тїю и҆ꙁы́демъ проти́вꙋ тебѐ · Реко́ша же к ни́мъ сн҃ове і҆и̑л҃еви , поⷣ горо́ю мине́мъ , и҆ а́ще ѿ воды̀ твое́ѧ пїе́мъ м҄ы и҆ ско́ты на́ша да́мы цѣнꙋ̀ тебѣ , и҆но́го нѣсть никое̑го́же дѣла , поⷣ горо́ю да мине́мъ · Се́и же рече , не мине́ши сквоꙁѣ м҄ѧ . і҆ и҆ꙁы́де проти́вꙋ и҆мъ е҆до́мъ с наро́домъ тѧ́жкым̾ , и҆ рꙋко́ю крѣ́пкою · И҆ не въсхотѣ е҆до́мъ минꙋти і҆и̑л҃ю посредѣ предѣлъ свои̑хъ , и҆ ѹ҆клони́сѧ і҆и̑л҃ь ѿ него · И҆ въꙁдвиго́шасѧ ѿ кади́съ , и҆ прїидо́ша сн҃ове і҆и̑л҃ьтестїи весь со́нмъ , въ ѻ҆́ръ го́рꙋ · И҆ рече г҃ь къ моѷсїю і҆ а҆аро́нꙋ въ ѻ҆́ръ горѣ ѹ҆ предѣлъ ꙁемлѧ̀ е҆до́млѧ гл҃ѧ · да сѧ приложиⷮ а҆аро́нъ къ людеⷨ своиⷨ , ꙗ҆́ко не вни́дете въ ꙁе́млю ю҆́же даⷯ сн҃омъ і҆и̑л҃евымъ въ наслѣдїе . понеже раꙁ̾гнѣ́васте м҄ѧ ѹ҆ воды̀ похꙋле́нїа · Воꙁмѝ а҆а̑ро́на брата твое̑го , и҆ е҆лиа̑ꙁара сн҃а е҆го , и҆ въꙁведѝ ѧ҆̀ на ѻ҆́ръ горꙋ преⷣ всѣмъ со́ньмоⷨ · И҆ съвлечѝ а҆аро́нꙋ ри́ꙁы еⷢ‍҇ , и҆ ѻ҆блечѝ е҆лиа̑ꙁа́ра сн҃а е҆го , а҆аро́н же приближи́в̾сѧ да ѹ҆́мреⷮ т҄ꙋ · И҆ сътворѝ моѷсїи ꙗ҆коже повелѣ е҆мꙋ г҃ь . и҆ въꙁведѐ ѧ҆̀ на ѻ҆́ръ го́рꙋ , преⷣ всѣмъ со́ньмомъ · И҆ съвлечѐ а҆а̑ро́нꙋ ри́ꙁы е҆го , и҆ ѻ҆блечѐ в н҄ѧ е҆лиа̑ꙁа́ра , сн҃а е҆го · И҆ ѹ҆́мре а҆а̑ро́нъ та́мо на вр́ъсѣ горы̀ . и҆ сни́де моѷсїи и҆ е҆лиа̑ꙁа́ръ , съ горы̀ · И҆ ви́дѣ ве́сь соньмъ ꙗ҆ко ѹ҆́мре а҆аро́нъ , и҆ пла́кашасѧ лю́дїе наⷣ а҆а̑ро́номъ л҃ дн҃їи , и҆ весь до́мъ і҆и҃левъ ·
Глⷡ‍҇а , к҃а · Ѹ҆слы́шав же ханаа́нь цр҃ь . а҆ра́довъ , живы́и при пꙋстыни къ сѣ́верꙋ ꙗ҆́ко прише́лъ е҆сть і҆и҃ль , пꙋтемъ а҆ѳариⷨскимъ , и҆ бисѧ съ і҆и҃леⷨ , и҆ плѣниша ѿ ниⷯ плѣнникы · И҆ ѻ҆бѣщасѧ і҆и҃ль ѻ҆бѣтомъ г҃ꙋ . и҆ рече , а҆́ще мн҄ѣ предаси лю́ди сїѧ , поⷣрꙋчницы нарекꙋ и҆хъ и҆ грады и҆хъ · И҆ ѹ҆слыша г҃ь молбꙋ̀ і҆и҃левꙋ , и҆ преда ханаа̑на поⷣрꙋ́чницы е҆мꙋ , и҆ ѻ҆пꙋстошѝ е҆го , и҆ гра́ды е҆го . и҆ проꙁва̀ и́мѧ мѣстꙋ томꙋ пꙋсто́шъ · И҆ въꙁдвиго́шасѧ ѿ ѻ́ра горы̀ пꙋте́мъ и҆же къ мо́рю чермно́мꙋ . и҆ ѻ҆быидо́ша ꙁемлю е҆до́млю , і҆ и҆ꙁнемого́ша лю́дїе ѿ пꙋтѝ · И҆ ропта́хꙋ лю́дїе на́ б҃а и҆ на моѷсїѧ рекꙋще , въскꙋ́ю и҆ꙁведѐ н҄ы и҆ꙁъ е҆гѷпта , ѹ҆би́ти наⷵ въ пꙋсты́ни , ꙗ҆́ко нѣ́сть хлѣ́ба н҄и воды̀ , и҆ дш҃а наша недꙋ́гꙋетъ ѻ҆ хлѣ́бѣ семъ тщеⷨ · И҆ пꙋстѝ г҃ь на́ люди ѕмїа ѹ҆морѧ́юща , и҆ ѹ҆ꙗ҆́да́хꙋ людїи . и҆ ѹ҆морѧ́хꙋ мно́ги ѿ сн҃овъ і҆и҃левъ · И҆ пришеⷣше лю́дїе къ моѷсїѻ҆́ви и҆ гл҃аша . съгрѣши́хомъ ꙗ҆́ко ропта́хомъ на́ г҃а и҆ на́ тѧ , моли́сѧ ѹ҆бо къ г҃ꙋ , да ѿжене́тъ ѿ наⷵ ѕмїѧ̀ , и҆ молѝ моѷсїи ѻ҆́ людеⷯ · И҆ рече г҃ь къ моѷсїю . сътворѝ себѣ ѕмїю̀ мѣ́дѧнꙋ , и҆ положѝ ю҆̀ въ ꙁна́менїе , и҆ бꙋ́детъ а҆ще ѹ҆ꙗ҆́стъ ѕмїа̀ чл҃ка , и҆ всѧ́къ ѹ҆ꙗ́де́ныи ви́дѣвъ ю҆̀ ѻ҆живе́тъ · И҆ сътворѝ моѷсїи ѕмїю̀ мѣ́дѧнꙋ , и҆ поста́ви ю҆̀ на ꙁна́менїи · И҆ бысть е҆гда̀ ѹ҆ꙗ҆́дѧ́ше ѕмїѧ̀ чл҃ка и҆ въꙁира́ше на ѕмїю̀ мѣдѧнꙋ и҆ ѻ҆живѧ́ше · И҆ въꙁдви́гнꙋвшесѧ сн҃ове і҆и҃леви , ѻ҆полчи́шасѧ въ е́ѳи · И҆ въꙁдви́гшесѧ ѿ е́ѳа . въполчи́шасѧ въ а҆хелъе̑и ѻ҆бъ ѻ҆но́ѧ страны̀ пꙋсты́нѧ , ꙗ҆́же е҆сть преⷣ лицемъ моа̑ви́тъскимъ , на въсто́къ сл҃нца · И҆ ѿтꙋдꙋ въꙁдви́гшесѧ и҆ въполчи́шасѧ въ де́бри ꙁаре́дъ · И҆ ѿтꙋ́дꙋ въꙁдви́г̾шесѧ въполчи́шасѧ ѻ҆б о́нꙋ странꙋ̀ а҆рно́на въ пꙋсты́ни , ꙗ҆же и҆схо́дитъ ѿ предѣ́лъ а҆море́искихъ , е҆́сть б҄о а҆рно́нъ предѣ́лъ моа́вль , междꙋ моа́вомъ , и҆ междꙋ а҆море́ѻ҆м̾ · Сего̀ ра́ди гл҃етсѧ въ кни́ꙁѣ ра́ти гн҃ѧ , ꙗ҆́ко сътворѝ въ мори чермноⷨ , тако сътворѝ , и҆ водоте́чи а҆рнони , ѻ҆ста̀ насели́ти и҆́ръ , и҆ прилежитъ же предѣ́лѣхъ моа́влихъ · И҆ ѿтꙋ́дꙋ же въꙁдвигошасѧ къ кладѧѕю . Сїи же е҆сть кладѧꙁь и҆же рече г҃ь къ моѷсїю . съберѝ люди и҆ да́и и҆мъ пити водꙋ · Тогда̀ въспѣ і҆и҃ль пѣснь сїю ѹ҆ кладѧꙁѧ . начина́ите е҆мꙋ кладѧꙁь , копаша б҄о и҆̀ кнѧ́ѕи , и҆ пределиша и҆̀ цр҃їе ꙗ҆́ꙁыческїи въ црⷵтвїихъ , вънегда̀ ѻ҆бладати и҆́ми · И҆ ѿ кладѧꙁѧⷤ‍ⷷ въꙁдвиго́шасѧ въ манъѳанаилъ · И҆ ѿ манѳана́ила въ наа̑дїилъ , и҆ ѿ наа̑дїила въ вамо́ѳъ · И҆ ѿ вамоѳа въ на́пинъ . е҆же е҆сть на́ поли моа́вли , ѿ ве́рха просѣче́наго ꙁрѧ́щаго преⷣ лицѐ пꙋстынѧ · И҆ посла̀ моѷсїи послы̀ , къ сїѻ́нꙋ цр҃ю а҆море́искꙋ . словеса̀ ми́рны гл҃ѧ · да про́идемъ сквоѕѣ ꙁемлю твою пꙋтемъ про́идемъ . не ѹ҆клониⷨсѧ н҄и на села , н҄и на виногра́ды , ниже пїемъ воды̀ ѿ кладѧꙁь твоиⷯ . пꙋтемъ цр҃ьскимъ поидемъ дондеже проидеⷨ предѣлы твоѧ̀ · И҆ не дастъ сиѻ҆́нъ і҆и҃лю минꙋти сквоꙁѣ предѣлы своѧ̀ , и҆ събра̀ сїѻ́нъ вс҄ѧ лю́ди е҆го , і҆ и҆ꙁы́иде сѣщисѧ съ і҆и҃лемъ въ пꙋсты́ню , и҆ прїи̑де въ и҆а̑са́нъ и҆ въполчи́шасѧ къ і҆и҃лю · И҆ꙁбѝ ѧ҆̀ і҆и҃ль сѣ́ченїеⷨ ме́чныⷨ , и съвладѣша ꙁемле́ю е҆го , ѿ а҆рно́на до а҆во́ка , до сн҃овъ а҆м̾мо́нь , ꙗ҆́ко а҆ꙁи́ръ предѣлѝ сн҃овъ а҆мъмо́нь сꙋть · И҆ прїѧ̀ і҆и҃ль вс҄ѧ тїи гра́ды с҄и . и҆ всели́сѧ і҆и҃ль въ всѣ́хъ гра́дѣх̾ а҆море́искихъ , въ е҆сево́нѣ , и҆ въ всⷯѣ вла́стехъ сꙋщихъ в ниⷯ · Є҆сть б҄о е҆сево́нъ гра́дъ сїѻ́на цр҃ѧ а҆море́иска , и҆ си́це повое̑ва́ша пр́ьвое ц҃рѧ моа́влѧ , и҆ вꙁѧ̀ вс҄ю ꙁе́млю е҆го ѿ а҆рои́ра , и҆ до а҆рно́на · Сего̀ ра́ди рекꙋ́тъ при́точницы прїидите въ е҆сево́нъ . да съгради́тсѧ и҆ сътвори́тсѧ граⷣ сїѻ́н̾ · Ꙗ҆́ко ѻ҆́гнь и҆ꙁы́иде ѿ е҆сево́на и҆ пла́мень ѿ гра́да сїѻ́нѧ . и҆ попалѝ до моа́ва , и҆ пожрѐ столпы̀ , а҆рно́нѧ · Лю́тѣ тебѣ моа́ве , поги́бните лю́дїе хамо́совы . ѿда́шасѧ сн҃ове е҆го снабдѣнїа ра́ди и҆ дще́ри е҆го , плѣ́нница цр҃ю а҆море́искꙋ сїѻ́нꙋ · И҆ сѣмѧ и҆хъ . погиба́етъ е҆сево́нъ даже до дево́на , и҆ же́ны и҆хъ е҆щѐ раꙁожго́ша ѻ҆́гнь на моа́ва · И҆ всели́ же сѧ і҆и҃ль въ вс҄ѧ гра́ды а҆море́иски · И҆ посла̀ моѷсїи съглѧда́ти и҆а̑ꙁи́ра , и҆ вꙁѧша и҆̀ , и҆ се́ла е҆го , і҆ и҆ꙁгна́ша а҆море́а сꙋщаго т҄ꙋ · И҆ въꙁврати́шасѧ прїидо́ша пꙋте́мъ въ васа́нь , і҆ и҆ꙁы́иде и҆ѻ́гъ ц҃рь васа́ньскїи проти́вꙋ и҆мъ , и҆ вс҄и лю́дїе е҆го на́ брань въ е҆драи́нъ · И҆ реⷱ‍҇ г҃ь къ моѷсїю не бо́исѧ е҆го ꙗ҆́ко в рꙋцѣ твоѝ преда́хъ и҆̀ , и҆ вс҄и лю́дїе е҆го , и҆ вс҄ю ꙁе́млю е҆го , и҆ сътвори́ши е҆мꙋ , ꙗ҆́коже сътворѝ сїѻ́нꙋ цр҃ю а҆море́искꙋ , и҆же жи́лъ во е҆сево́нѣ · И҆ ѹ҆би́ша е҆го , и҆ сн҃ы е҆го и҆ вс҄ѧ лю́ди е҆го . да́ждь не ѻ҆ста̀ в ни́хъ живы́и . и҆ прїѧ́ша ꙁемлю и҆хъ ·
Глⷡ‍҇а , к҃в · И въꙁдви́гнꙋшасѧ сн҃ве і҆и҃льтестїи , и҆ въполчи́шасѧ на ꙁа́паде , моа́ва ѹ҆́ і҆ѻ҆рда́на , къ е҆рихо́нꙋ · И҆ видѣвъ вала́къ сн҃ъ е҆фо́ровъ вс҄е е҆лико сътворѝ і҆и҃ль а҆море́ю · И҆ ѹ҆боа́сѧ моа́въ ѿ людїи ѕѣ́ло ꙗ҆́ко мно́ѕи бѧ́хꙋ , и҆ ѻ҆скорбѣ моа́въ ѿ лица̀ сн҃овъ і҆и҃левъ · И҆ рече моа́въ ста́рцеⷨ мадїаⷨлиⷨ нн҃ѣ сътребѧⷮ со́нм̾ сїи вс҄ѧ и҆же ѻ҆крⷵтъ наⷵ , ꙗ҆коже сътреблѧеⷮ телецъ ꙁлакъ на́ поли · Вала́къ же сн҃ъ сепфо́ровъ , бѧ́ше цр҃ь моа́вль въ то вре́мѧ · И҆ посла́ къ валаа́мꙋ сн҃ꙋ воѻ́ровꙋ фаѳꙋ́ра и҆же е҆сть ѹ҆ рекѝ ꙁемлѧ̀ люді́и е҆го , въꙁва́ти е҆го гл҃ѧ · Се̑ людїе и҆ꙁы́доша и҆ꙁъ е҆гѷпта . и҆ с҄е покрыша лицѐ ꙁемлѝ , и҆ сїи сѣдѧⷮ при ѻ҆деръжанїи мое̑мъ · Нн҃ѣ ѹ҆бо прїиди и҆ прокленѝ мн҄ѣ люди сїѧ , ꙗ҆́ко крѣплѣйшїи сꙋть паче наⷵ , а҆́ще въꙁможеⷨ сихъ и҆ꙁбити , и҆ да и҆ꙁженꙋ̀ иⷯ и҆ꙁ̾ ꙁемлѧ̀ · Ꙗ҆́ко вѣдѣ . и҆хже а҆́ще блⷵви́ши блⷵвѧⷮсѧ , і҆ и҆хже а҆́ще прокленеши т҄о прокленꙋтсѧ · И҆ идо́ша старцы моа́вли и҆ старцы мадїамли , и҆ влъхвова́нїа въ рꙋкаⷯ и҆хъ , и҆ прїидоша къ валаа́мꙋ , и҆ гл҃аша е҆мꙋ словеса̀ вала́кова · И҆ рече к ниⷨ прилежи́те т҄ꙋ нощь сїю , и ѿвѣща́ю вам̾ дѣа́нїа , ꙗ҆́же а҆́ще гл҃етъ г҃ь ко мнѣ , и҆ прилежаша кн҃ѕи моа́вли ѹ҆ валаа́ма · И҆ прїиде г҃ь къ валаа́мꙋ , и҆ рече е҆мꙋ . чт҄о сꙋть чл҃цы сїи ѹ҆ тебѐ · Рече ⷤ‍ⷷ валаа́мъ къ б҃ꙋ . вала́къ сн҃ъ сепфоровъ , цр҃ь моа́вль , послалъ ѧ҆̀ е҆сть ко мнѣ рекїи · Се̑ лю́дїе и҆ꙁъшлѝ сꙋть и҆ꙁъ е҆гѷпта , и҆ покры́ша лицѐ ꙁемлѝ , и҆ с҄е сѣдѧ́тъ при ѻ҆держа́нїи мое̑мъ · Нн҃ѣ же прїиди и҆ проклени́ и҆хъ . а҆́ще клѧ́твою воꙁмогꙋ и҆ꙁби́ти и҆хъ , и҆ ѿгна́ти ѧ҆̀ ѿ ꙁемлѧ̀ · И҆ рече г҃ь къ валаа́мꙋ да не и҆деши с ни́ми , ниже кленеши людїи . сꙋть б҄о блⷵвены · И҆ въста́въ валаа́мъ ꙁаѹ҆́тра , рече кн҃ѕемъ вала́ковыⷨ . въꙁврта́ви ми б҃ъ и҆тѝ с вами · И҆ въста́вше кн҃ѕи моа́вли прїидоша къ вала́кꙋ · и҆ рекоша е҆мꙋ , не хощетъ валаа́мъ прїитѝ с нами · И҆ приложѝ вала́къ посла́ти кн҃ѕи множа́иша и҆ чⷵтнѣиша сиⷯ · И҆ прїидоша къ валаа́мꙋ , и҆ гл҃аша е҆мꙋ с҄е гл҃етъ вала́къ сн҃ъ сепфо́ровъ , молю́ ти сѧ не ѻ҆бленисѧ прїити ко мнѣ · Чтⷵнѣ б҄о тѧ̀ почтꙋ̀ по всемꙋ е҆лика а҆́ще рече́ши ми сътворю т҄и , н҄о прїидѝ и҆ проклени м҄и лю́ди сїѧ · И҆ ѿвѣща валаа́мъ и҆ рече кн҃ѕемъ вала́ковымъ , а҆́ще м҄и дастъ вала́къ по́лнъ храмъ е҆го ꙁла́та и҆ сребра̀ , не могꙋ̀ престꙋпи́ти сло́ва г҃а б҃а , и҆ сътвори́ти ѻ҆ ниⷯ мало и҆ли вели́ко в раꙁꙋмѣ своеⷨ · И҆ нн҃ѣ в҄ы потрьпи́те но́щъ сїю , да ѹ҆вѣде чт҄о приложи́тъ г҃ь гл҃ати ко мнѣ · И҆ прїиде б҃ъ къ валаа́мꙋ во снѣ но́щїю и҆ рече е҆мꙋ . а҆́ще ꙁовꙋще т҄ѧ пришли сꙋть чл҃ци сїи въста́въ и҆дѝ въ слⷣѣ и҆хъ , н҄о слово и҆же а҆́ще гл҃ю тебѣ , т҄о да сътворѝ · И҆ въставъ валааⷨ ꙁаѹ҆́тра , ѻ҆сѣдла̀ ѻ҆слѧ̀ свое , і҆ и́де съ кн҃ѕи моа́вли · И҆ раⷥгнѣвасѧ ꙗ҆́ростїю б҃ъ ꙗ҆ко и҆́де сїи к немꙋ̀ . и́ въстаⷡ‍҇ а҆́гг҃лъ бж҃їи на сопротивле́нїе е҆мꙋ на пꙋтѝ . сїи же сѣдѧ́ше на ѻ҆слѧ́ти свое̑мꙋ , и҆ дв҄а раба̀ е҆го с ниⷨ · И҆ ѹ҆ꙁрѣ ѻ҆слѧ̀ а҆́гг҃ла бж҃їѧ сꙋпроти́въ стоа́ща на пꙋтѝ , и҆ мечъ и҆ꙁвлечен̾ в рꙋцѣ е҆мꙋ , и҆ съвратисѧ ѻ҆се́лъ с пꙋтѝ и҆дѧше на́ поле , и҆ би́въ валаа́мъ ѻ҆слѧ̀ жеꙁло́мъ , е҆же напра́витї е҆̀ на пꙋть · И҆ стоѧ а҆́гг҃лъ бж҃їи , на стеѕѧⷯ винограⷣныхъ , ѻ҆гражденїе ѿсю́дѣ , гражⷣенїе и҆ ѻ҆вꙋдѣ · И ѹⷥрѣ ѻ҆слѧ̀ а҆́гг҃ла бж҃їа , приложи себѐ къ ѻ҆гра́де и҆ съкрꙋшѝ но́гꙋ валаа́мꙋ ѻ҆ ѻ҆градꙋ , и҆ приложи е҆щѐ множа́е би́ти е҆̀ · И҆ пришеⷧ‍҇ а҆́гг҃лъ бж҃їи , и҆ шеⷣ преⷣста̀ въ мѣстѣ ѹ҆́ѕ̾цѣ , в не́мже не бѧ́ше ѹ҆клони́тисѧ н҄и на́ десно н҄и на́ лево · И҆ ѹ҆ꙁрѣ ѻ҆слѧ̀ а҆́гг҃ла бж҃їа , и҆ лѧ́же поⷣ валаа́момъ , и҆ раꙁгнѣ́васѧ валаа́мъ и҆ бїѧ́ше ѻ҆слѧ̀ жеꙁло́мъ · И҆ ѿверꙁе б҃ъ ѹ҆ста̀ ѻ҆слѧ̀ти . и҆ рече валаа́мꙋ , что̀ т҄и е҆смь сътвори́лъ ꙗ҆́ко с҄е третїе бїе́ши м҄ѧ · И҆ рече валааⷨ ѻ҆слѧ́ти . ꙗ҆́ко нарꙋгаⷧ‍҇ ми сѧ е҆си , да а́ще быⷯ ме́чъ и҆мѣлъ в рꙋ́кꙋ мое̑ю пробо́лъ т҄ѧ бы́хъ · И҆ атитесѧ къ гнⷵꙋ свое̑мꙋ , не ѻ҆ста́ви ми б҃ъ и҆тѝ с вами · И҆ въста́вше кн҃ѕи моа́вли прїидоша къ вала́кꙋ · и҆ рекоша е҆мꙋ , не хощетъ валаа́мъ прїитѝ с нами · И҆ приложѝ вала́къ посла́ти кн҃ѕи множа́иша и҆ чⷵтнѣиша сиⷯ · И҆ прїидоша къ валаа́мꙋ , и҆ гл҃аша е҆мꙋ с҄е гл҃етъ вала́къ сн҃ъ сепфо́ровъ , молю́ ти сѧ не ѻ҆бленисѧ прїити ко мнѣ · Чтⷵнѣ б҄о тѧ̀ почтꙋ̀ по всемꙋ е҆лика а҆́ще рече́ши ми сътворю т҄и , н҄о прїидѝ и҆ проклени м҄и лю́ди сїѧ · И҆ ѿвѣща валаа́мъ и҆ рече кн҃ѕемъ вала́ковымъ , а҆́ще м҄и дастъ вала́къ по́лнъ храмъ е҆го ꙁла́та и҆ сребра̀ , не могꙋ̀ престꙋпи́ти сло́ва г҃а б҃а , и҆ сътвори́ти ѻ҆ ниⷯ мало и҆ли вели́ко в раꙁꙋмѣ своеⷨ · И҆ нн҃ѣ в҄ы потрьпи́те но́щъ сїю , да ѹ҆вѣде чт҄о приложи́тъ г҃ь гл҃ати ко мнѣ · И҆ прїиде б҃ъ къ валаа́мꙋ во снѣ но́щїю и҆ рече е҆мꙋ . а҆́ще ꙁовꙋще т҄ѧ пришли сꙋть чл҃ци сїи въста́въ и҆дѝ въ слⷣѣ и҆хъ , н҄о слово и҆же а҆́ще гл҃ю тебѣ , т҄о да сътворѝ · И҆ въставъ валааⷨ ꙁаѹ҆́тра , ѻ҆сѣдла̀ ѻ҆слѧ̀ свое , і҆ и́де съ кн҃ѕи моа́вли · И҆ раⷥгнѣвасѧ ꙗ҆́ростїю б҃ъ ꙗ҆ко и҆́де сїи к немꙋ̀ . и́ въстаⷡ‍҇ а҆́гг҃лъ бж҃їи на сопротивле́нїе е҆мꙋ на пꙋтѝ . сїи же сѣдѧ́ше на ѻ҆слѧ́ти свое̑мꙋ , и҆ дв҄а раба̀ е҆го с ниⷨ · И҆ ѹ҆ꙁрѣ ѻ҆слѧ̀ а҆́гг҃ла бж҃їѧ сꙋпроти́въ стоа́ща на пꙋтѝ , и҆ мечъ и҆ꙁвлечен̾ в рꙋцѣ е҆мꙋ , и҆ съвратисѧ ѻ҆се́лъ с пꙋтѝ и҆дѧше на́ поле , и҆ би́въ валаа́мъ ѻ҆слѧ̀ жеꙁло́мъ , е҆же напра́витї е҆̀ на пꙋть · И҆ стоѧ а҆́гг҃лъ бж҃їи , на стеѕѧⷯ винограⷣныхъ , ѻ҆гражденїе ѿсю́дѣ , гражⷣенїе и҆ ѻ҆вꙋдѣ · И ѹⷥрѣ ѻ҆слѧ̀ а҆́гг҃ла бж҃їа , приложи себѐ къ ѻ҆гра́де и҆ съкрꙋшѝ но́гꙋ валаа́мꙋ ѻ҆ ѻ҆градꙋ , и҆ приложи е҆щѐ множа́е би́ти е҆̀ · И҆ пришеⷧ‍҇ а҆́гг҃лъ бж҃їи , и҆ шеⷣ преⷣста̀ въ мѣстѣ ѹ҆́ѕ̾цѣ , в не́мже не бѧ́ше ѹ҆клони́тисѧ н҄и на́ десно н҄и на́ лево · И҆ ѹ҆ꙁрѣ ѻ҆слѧ̀ а҆́гг҃ла бж҃їа , и҆ лѧ́же поⷣ валаа́момъ , и҆ раꙁгнѣ́васѧ валаа́мъ и҆ бїѧ́ше ѻ҆слѧ̀ жеꙁло́мъ · И҆ ѿверꙁе б҃ъ ѹ҆ста̀ ѻ҆слѧ̀ти . и҆ рече валаа́мꙋ , что̀ т҄и е҆смь сътвори́лъ ꙗ҆́ко с҄е третїе бїе́ши м҄ѧ · И҆ рече валааⷨ ѻ҆слѧ́ти . ꙗ҆́ко нарꙋгаⷧ‍҇ ми сѧ е҆си , да а́ще быⷯ ме́чъ и҆мѣлъ в рꙋ́кꙋ мое̑ю пробо́лъ т҄ѧ бы́хъ · И҆ рече ѻ҆слѧ̀ валаа́мꙋ . не се л҄и а҆́ꙁъ ѻ҆слѧ̀ твое , на неⷨже т҄ы е҆ꙁдеши , ѿ ю́ности свое̑ѧ , до дн҃ешнѧго дн҃ѧ , е҆смь л҄и преꙁо́ром̾ преꙁрѣлъ сътвори́ти тебѣ сїе , се́й же рече н҄и . ѿвр́ьꙁ̾ же б҃ъ ѻ҆чи валаа́мꙋ , и҆ ѹ҆ꙁрѣ а҆́гг҃ла бж҃їа преⷣстоа́ща на пꙋтѝ , и҆ ме́чъ и҆ꙁвлече́нъ в рꙋцѣ е҆го , и҆ приклони́въ поклони́сѧ е҆мꙋ лицеⷨ · Рече е҆мꙋ а҆гг҃лъ бж҃їи . почто̀ бїе́ши ѻ҆слѧ̀ свое сїе третїе , се́ же а҆́ꙁъ прїидоⷯ на погꙋбленїе твое ꙗ҆́ко не прїа́тенъ пꙋть твои предо мно́ю · И҆ ѹ҆ꙁрѣв м҄ѧ ѻ҆слѧ̀ съвратисѧ с҄е тре́тїе . а҆́ще б҄ы не ѹ҆кониⷧ‍҇сѧ ѿ менѐ , нн҃ѣ т҄ѧ ѹ҆бо ѹ҆биⷧ‍҇ быⷯ , а҆ сїю ѻ҆живи́лъ быхъ · И҆ рече валааⷨ къ а҆гг҃лꙋ гн҃ю , съгрѣшиⷯ не ѹ҆вѣдⷯѣ б҄о , ꙗ҆́ко т҄ы мнѣ преⷣста́еши проти́вꙋ мн҄ѣ на пꙋти  , и҆ нн҃ѣ а҆ще т҄и нⷵѣ го́дѣ ѻ҆бращꙋсѧ · И҆ рече а҆гг҃лъ бж҃їи къ валаа́мꙋ . и҆дѝ т҄ы съ чл҃ки ѻ҆ба́чеⷤ‍ⷷ слово , е҆же а҆ще рекꙋ тебѣ , сїе снабдѝ гл҃ати , і҆ и́де валаа́мъ съ кн҃ѕи вала́ковы · И҆ ѹ҆слы́шавъ вала́къ ꙗ҆́ко приходиⷮ валаа́мъ , і҆ и҆ꙁы́де проти́вꙋ е҆мꙋ во́ граⷣ моа́вль . и҆же е҆сть въ предѣ́лехъ а҆рно́нѣхъ , и҆же е҆сть на кра́и предѣ́лъ · Рече же вала́къ къ валаа́мꙋ , не посла́хъ л҄и пре́жде ꙁва́ти тебѐ . почто̑ не прїиде къ мнѣ , и҆л҄и не въꙁмого́хъ почти́ти тебѐ · И҆ рече валаа́мъ къ вала́кꙋ . с҄е прихожꙋ̀ къ тебѣ , и҆ нн҃ѣ мо́щенъ бꙋ́дꙋ гл҃ати нѣ́кое сло́во , е҆же а҆́ще вложи́тъ г҃ь въ ѹ҆ста̀ моѧ̀ сїе рекꙋ̀ · И҆ и́де валаа́мъ съ вала́комъ , и҆ внидо́ша въ́ градъ се́лныи · И҆ събра̀ вала́к̾ тельца̀ , и҆ ѻ҆вца̀ , и҆ посла̀ валаа́мꙋ и҆ кн҃ѕемъ , и҆же с ни́мъ · И҆ бы́сть ꙁаѹ҆́тра , и҆ поѧ̀ вала́къ валаа́ма и҆ въꙁведѐ е҆го на сто́лпъ ваа́ловъ , и҆ покаꙁа̀ е҆мꙋ ѿтꙋ́дꙋ чⷵа нѣ́кꙋю людїи ·
Глⷡ‍҇а , к҃г · И рече валаа́мъ къ вала́кꙋ . съградѝ м҄и ꙁд̑ѣ , ꙁ҃ , тре́бищъ , и҆ ѹ҆гото́ваи м҄и ꙁдѣ ꙁ҃ , теле́цъ , и҆ ꙁ҃ ѻ҆ве́нъ · И҆ сътворѝ вала́къ ꙗ҆коже повелѣ е҆мꙋ валаа́мъ , и҆ въꙁложѝ теле́цъ и҆ ѻ҆венъ на требище · И҆ рече валаамъ къ валакꙋ стани ѹ҆ требы свое̑ѧ̀ , и҆ да и҆дꙋ̀ а҆́ще ми сѧ ꙗ҆́витъ б҃ъ въ срѣтенїе , и҆ слово е҆же м҄и ѹ҆кажеⷮ и҆сповѣмъ т҄и · И҆ ста̀ вала́къ ѹ҆ тре́бы свое̑ѧ . валаамъ же и́де въпроси́ти б҃а , и҆́де же прѧ́мо · И ꙗ҆́ви́сѧ б҃ъ валаа́мꙋ . и҆ рече к немꙋ валаа́мъ . ꙁ҃ , тре́бищъ съгото́виⷯ , и҆ въꙁложиⷯ теле́цъ , и҆ ѻ҆ве́нъ на тре́бища · И҆ вложѝ б҃ъ сло́во , въ ѹ҆ста̀ валаа́мꙋ и҆ реⷱ‍҇ , въꙁврати́сѧ къ вала́кꙋ и҆ та́ко гл҃и · И҆ въꙁврати́в̾сѧ к немꙋ̀ , сеже стоѧ́ше ѹ҆ вс҄есъж̾же́нїи свои̑хъ , и҆ вс҄и кн҃ѕи моа́вли с ни́мъ · И҆ бы́сть дх҃ъ бж҃їи на не́мъ . и҆ въспрїиⷨ притча е҆го и҆ рече и҆мъ , ѿ межꙋрѣ́чїѧ приведѐ м҄ѧ , валакъ цр҃ь моавль , ѿ горъ въсточныхъ гл҃ѧ , ходѝ да м҄и прокленеши і҆акова , и҆ ходѝ да м҄и прокленеши і҆и҃лѧ · Чт҄о прокленꙋ̀ е҆гоже не клене́тъ б҃ъ . и҆ чт҄о ꙁлоблю е҆гоже не ѻ҆ꙁлоби б҃ъ · Ꙗ҆́ко ѿ верхъ горъ вижю е҆го , и҆ ѿ хо́лмъ проꙁираю е҆го . а҆ с҄е люди е҆дины вополча́ютсѧ , и҆ къ ꙗ҆ꙁыкомъ не примѣша́ютсѧ · Кт҄о и҆считаⷧ‍҇ е҆сть племѧ̀ і҆а́ковле , и҆л҄и кт҄о и҆ꙁочте́тъ со́нмы і҆и̑лѧ , да ѹ҆́мретъ дш҃а моѧ въ дш҃ах̾ пра́ведныхъ , и҆ бꙋди племѧ̀ мое ꙗ҆́коже племѧ̀ и҆хъ · И҆ рече вала́къ къ валаа́мꙋ чт҄о сътворѝ м҄и , на клѧ́тїе вра́гъ моиⷯ въꙁва́х т҄ѧ , и҆ с҄е блⷵви ѧ҆̀ блⷵве́нїемъ · И҆ рече валаа́мъ къ вала́кꙋ . с҄е е҆ли́ко вложѝ б҃ъ сло́во , въ ѹ҆ста̀ моѧ̀ снабжꙋ̀ гл҃ати · И҆ рече к немꙋ̀ вала́къ , пои̑дѝ е҆щѐ со мно́ю на мѣсто и҆́но , ѿнюдꙋже ѹ҆́ꙁриши иⷯ ѿтꙋ́дꙋ , н҄о ча́сть и҆хъ ѹ҆́ꙁриши , а҆ всѣхъ не ѹ҆́ꙁриши , и҆ прокле́неши иⷯ мн҄ѣ та́мо · И҆ поѧ̀ е҆го на стра́жбы се́лныѧ . на ве́рхꙋ и҆сте́санъ и҆ съграⷣ‍ꙵ т҄ꙋ , ꙁ҃ . тре́бищь , и҆ въꙁложѝ телца̀ и҆ ѻ́вна на тре́бище · И҆ рече валаа́мъ къ вала́кꙋ . ста́ни ѹ҆ тре́бы своеѧ , а҆́ꙁ же и҆дꙋ̀ въпраша́ти б҃а · И҆ срѣте б҃ъ валаа́ма . и҆ вложѝ сло́во въ ѹ҆ста̀ е҆мꙋ , и҆ рече въꙁврати́сѧ къ вала́кꙋ и҆ да гл҃еши сїѧ же · И҆ въꙁ̾врати́сѧ к немꙋ̀ , се́и же стоѧ́ше ѹ҆ вс҄есъж̾же́нїи свои̑хъ . и҆ вс҄и кн҃ѕи моа́вли с нимъ , И҆ рече е҆мꙋ вала́къ чт҄о гл҃а г҃ь · И҆ въꙁпрїимъ при́тчи е҆го и҆ рече , въста́ни вала́че и҆ послꙋшай , и҆ вънꙋшѝ с҄и свѣдѣтельство сн҃ꙋ сепъфо́ровъ · Не ꙗ҆́ко чл҃къ преставлѧ́етъ б҃ъ . ниже ꙗ҆ко сн҃ъ чл҃чьскїи и҆ꙁменѧ́етъ . е҆гда̀ гл҃аше н҄о не сътвориⷮ л҄и и҆ ѻ҆беща́вый не да́сть л҄и с҄е блⷵвити ѧ҆̀ поча́хъ блⷵвлю и҆ не въꙁъвращꙋ̀сѧ · Не бꙋдетъ трꙋда̀ въ і҆аковѣ ниже ѹ҆́ꙁри́тсѧ болѣꙁнь въ і҆и̑л҃и , г҃ь б҄о б҃ъ́ и҆хъ с ни́мъ , и҆ сла́ва цр҃ьскаѧ на ни́хъ · б҃ъ и҆ꙁведы́и и҆х̾ и҆ꙁъ е҆гѷпта . ꙗ҆́ко си́ла е҆ді́норога в нихъ · Нѣсть б҄о вражбы̀ въ і҆а́ковѣ , ниже въл̾хвова́нїѧ , въ і҆и̑л҃и , въ́ времѧ нарече́тсѧ і҆а́ковъ і҆и̑л҃ю чт҄о съвръшѝ б҃ъ · с҄е лю́ди ꙗ҆́ко льви́чищи въста́нꙋтъ . ꙗ҆́ко ле́въ въꙁнесе́тсѧ , не лѧ́жетъ до́ндеже ꙗ҆́сть пи́щꙋ и҆ кро́вь сѣ́ченыхъ , и҆ꙁъпїе́тъ · И҆ рече́ вала́къ к̾ валаа́мꙋ . н҄и клѧ́твами мн҄ѣ кленѝ и҆хъ , ниже блⷵвенїемъ бл҃свѝ и҆хъ · ѿвѣща́ же валаа́мъ рече къ вала́кꙋ , не гл҃ахъ л҄и т҄и рекїи , сло́во е҆же а҆́ще гл҃етъ б҃ъ т҄о сътворю̀ · И҆ рече вала́къ къ валаа́мꙋ и҆дѝ пои̑мꙋ т҄ѧ на мѣсто и҆́но . а҆́ще го́дѣ бꙋдетъ б҃ꙋ , и҆ проклене́ши м҄и и҆х̾ ѿтꙋдѣ · и҆ поѧ̀ вала́къ валаа́ма . на врь́хъ фоѻ҆го́ра приходѧ́щего въ пꙋсты́ню . И҆ рече валаа́мъ къ вала́кꙋ , съграⷣ‍ꙵ ми ꙁдѣ , ꙁ҃ . тре́бищъ , и҆ ѹ҆гото́ваи м҄и ꙁдѣ , ꙁ҃ , теле́цъ , и҆ ꙁ҃ , ѻ҆ве́нъ · И҆ сътворѝ вала́къ ꙗ҆́коже рече е҆мꙋ валаа́мъ . и҆ въꙁложѝ теле́цъ , и҆ ѻ҆ве́нъ на ѻ҆лтарь ·
Глⷡ‍҇а , к҃д · И ви́дѣвъ валаа́м̾ ꙗ҆́ко добро̀ е҆сть предъ гм҃ъ . блⷵвити і҆и̑л҃ѧ , не и́де по ꙁако́нꙋ е҆го и҆ въ срѣте́нїе влъхвова́нїеⷨ , и҆ въꙁвратѝ лицѐ своѐ въ пꙋсты́ню · И҆ въꙁведѐ валаа́мъ ѻ҆́чи своѝ и҆ ѹ҆ꙁрѣ і҆и̑л҃ѧ въполча́ющасѧ съ племенемъ , и҆ бы́сть дх҃ъ бж҃їи на немъ · И҆ въспрїимъ при́тча е҆го и҆ рече . гл҃етъ валаа́мъ сн҃ъ воѻ҆́роⷡ‍҇ гл҃етъ чл҃къ и҆́стинны  , гл҃етъ слꙋхаѝ словеса крѣпкихъ ви́дѧи е҆ли́ко ви́дѣ , видѣ́нїе бж҃їе въ снѣ ѿкрове́нѣ ѻ҆́чи е҆го · Ко́ль добрѣ до́мове твои і҆а́кове . и҆ кꙋща твоѧ і҆и̑лю · Ꙗ҆́ко раꙁдо́лы ѻ҆сѣнѧ́ющесѧ . и҆ ꙗ҆ко са́ди при рѣка́хъ , и҆ ꙗ҆́ко кꙋща ꙗ҆́же поткнꙋ̀ г҃ь , а҆ки ке́дръ подлъ́гъ воды̀ · И҆ꙁы́детъ чл҃къ и҆с племе́ни твое̑го . и҆ съвладѣ́етъ страна́ми мно́гими , и҆ въꙁнесеⷮсѧ го́гъ цр҃ьство е҆го , и҆ въꙁрасте́тъ  · б҃ъ и҆ꙁведы́и и҆хъ и҆ꙁъ е҆гѷпта . а҆ки сла́вꙋ е҆дїнорога е҆го , и҆ꙁъꙗ҆́стъ странꙋ̀ врагъ свои̑хъ . и҆ тол̾стотꙋ и҆хъ и҆ꙁможди́тъ , и҆ стрела́ми свои̑ми ꙁастрѣ́литъ вра́га · И҆ въꙁлегъ почѝ а҆ки левъ и҆ а҆ки лви́щъ , кт҄о въста́витъ и҆̀ . блⷵвѧ́щїи т҄ѧ блⷵвени , а҆ кленꙋщ́їи т҄ѧ проклѧ́ти · И҆ раⷥгнѣвасѧ вала́къ на валаа́ма , и҆ пле́снꙋв̾ рꙋка́ма свои̑ма . И҆ рече вала́къ къ валаа́мꙋ , клѧ́ти т҄ѧ вра́га мое̑го приꙁва́хъ , се́ же бл҃вѧ́ѧ блⷵвиши иⷯ тре́тїе  · Нн҃ѣ ѹ҆бо бѣжѝ на мѣ́сто свое . реко́хъ чⷵтїю тебѐ почⷵтвова́ти , и҆ нн҃ѣ ѿнѧ́лъ г҃ь ѿ тебе чⷵть · И҆ рече валаа́м̾ къ вала́кꙋ , не послоⷨ л҄и твои̑мъ , и҆хже посла̀ къ мн҄ѣ гл҃ах̾ рекїи · А҆ще м҄и да́сть вала́къ храⷨ е҆го по́лнъ сребра̀ и҆ ꙁла́та . не могꙋ̀ престꙋпи́ти сло́ва бж҃їѧ , не сътвори́ти е҆мꙋ ѕл҄о и҆л҄и добро ѻ҆ себѣ , е҆ли́ко а́ще рече м҄и б҃ъ т҄о гл҃ю · И҆ нн҃ѣ и҆дꙋ до мѣ́ста свое̑го . ходѝ да т҄и съвѣща́ю чт҄о сътворѧ́тъ лю́дїе сїи , лю́демъ твои̑м̾ , въ послⷣѣнѧа дн҃и · И҆ въспрїим̾ при́тча своа рече . гл҃етъ валаа́м̾ , сн҃ъ веѻ҆́ровъ гл҃етъ чл҃къ и҆́стинны · Ви́дѧи и҆ слы́шаи словеса̀ бж҃їѧ . ѹ҆мѣѧ ѹ҆мѣнїе вы́шнѧго , и҆ видѣ́нїе бж҃їе ви́дѣ въ снѣ ѿкрове́ни ѻ҆́чи е҆го · Покажꙋ̀ е҆мꙋ и҆ не нн҃ѣ ѹ҆блажꙋ̀ , и҆ не приближꙋ́сѧ , въсїа́етъ б҄о ѕвѣꙁда̀ ѿ і҆а́кова , и҆ въста́нетъ чл҃къ ѿ і҆и̑л҃ѧ и҆ погꙋби́тъ кнѧ́ѕѧ моа́влѧ , и҆ плени́тъ вс҄ѧ сн҃ы си́ѳовы · И҆ бꙋ́детъ е҆до́мъ наслѣ́дїе , и҆ бꙋдетъ наслѣдїе и҆са́въ вра́гъ е҆го , і҆и̑л҃ѧ сътвори́лъ е҆сть крѣ́постїю · И҆ въста́неⷮ ѿ і҆а́кова , и҆ погꙋ́битъ сп҃са́емыхъ ѿ гра́да · И҆ ви́дѣвъ а҆мали́къ . и҆ пои̑мъ при́тча своѧ и҆ рече . нача́ло ꙗ҆́ꙁы́ковъ а҆мали́къ и҆ сѣмѧ и҆хъ поги́бнетъ · И҆ ви́дѣ кенеѻ҆́на , и҆ поиⷨ при́тча е҆го рече , си́лно ѹ҆си́лїе твое , и҆ а́ще положи́ши на ка́мени кꙋщ́ꙋ твою̀ · И҆ а́ще бꙋ́детъ веѻ҆́рꙋ кꙋща кова́ръства . а҆сѷрїи пленѧ́т̾ т҄ѧ · И҆ ви́дѣ ѻ҆́гъ и҆ въспрїимъ при́тча еⷢ‍҇ и҆ рече го́ре го́ре и҆ кт҄о жи́въ бꙋдетъ е҆гда̀ положи́тъ б҃ъ сїѧ · И҆ и҆ꙁы́дет̾ и҆ꙁ рꙋкъ ките́искихъ . и҆ съꙁлѧ́тъ а҆са́рꙋ , и҆ съꙁлѧ́тъ е҆вре́ѻ҆мъ , и҆ т҄їи въкꙋпѣ поги́бнꙋтъ · И҆ въста́въ валаа́мъ ѿиде , въꙁврати́сѧ на мѣсто своѐ , и҆ валаⷦ‍҇ ѿи́де к немꙋ̀ ·
Глⷡ‍҇а , к҃е · И жи́лъ і҆и̑л҃ь въ сатъги́ме , и҆ ѻ҆скверни́шасѧ лю́дїе блꙋже́нїемъ , съ дще́рми моа́вли · И҆ въꙁваша ѧ҆̀ въ требы кꙋми́ръ свои̑хъ , і҆ ꙗ҆́ша лю́дїе тре́бы и҆хъ . и҆ поклони́шасѧ кꙋми́ромъ и҆хъ · И҆ послꙋжѝ і҆и̑л҃ь вее̑льфего́рꙋ , и҆ раꙁгнѣ́васѧ ꙗ҆́ростїю г҃ь на і҆и̑л҃ѧ · И҆ рече г҃ь къ моѷсїю , пои̑мѝ кнѧѕи людски и҆ ѻ҆бличѝ ѧ҆̀ г҃ꙋ прѧ́мо слн҃цꙋ , и҆ ѿврати́сѧ гнѣвъ ꙗ҆́рости гн҃ѧ ѿ і҆и̑л҃ѧ · И҆ рече моѷсїи къ племе́немъ і҆и̑л҃ьскымъ и҆ꙁбїйте ко́ждо ѹ́жика свое̑го слꙋжи́вшаго вее̑льфего́рꙋ · И҆ с҄е чл҃къ ѿ сн҃овъ і҆и̑л҃евъ пришⷣе приведѐ бра́та свое̑го съ мадїа̑ни́тынею преⷣ моѷсїѧ . и҆ прⷣе весь со́нмъ сн҃овъ і҆и̑л҃евъ , сїи же пла́кахꙋсѧ преⷣ две́рми хра́ма свѣдѣнїѧ · И ви́дѣ финее́съ , сн҃ъ е҆ліа̑ꙁа́ровъ внꙋ́къ а҆а̑ро́на жерца̀ , въста̀ и҆ꙁъ среды̀ со́нма , и҆ вꙁе́мъ сꙋли́цꙋ свою в рꙋцѣ · И҆ вни́де въ слѣд̾ чл҃ка і҆и̑л҃ьтѧни́на въ пеще́рꙋ , и҆ прободѐ ѻ҆́ба чл҃ка і҆и̑л҃ьтѧни́на , и҆ женꙋ̀ мадїа̑ни́тыню сквоѕѣ ложесна̀ е҆ѧ , и҆ ѹ҆ста̀ вре́дъ ѿ сн҃овъ і҆и̑лв҃ъ · И҆ бы́ша же ѹ҆мро́ша вре́домъ тⷨѣ , ҂к҃ . и҆ ҂д҃ · И рече г҃ь къ моѷсїю гл҃ѧ , финее̑съ сн҃ъ е҆лїа̑ꙁароⷡ‍҇ . внꙋ́къ а҆а̑ро́на жеръца̀ ѹ҆ста́ви гнѣвъ мой ѿ сн҃овъ і҆и̑лв҃ъ , е҆гда̀ въꙁревнова̀ въꙁревнова́нїе моѐ в нихъ , и҆ не потреби́хъ сн҃овъ і҆и̑л҃въ , въ рве́нїи свое̑мъ · Та́ко рѣхъ , с҄е а҆́ꙁъ даю̀ е҆мꙋ ꙁавⷮѣ мой ми́рныи · И҆ бꙋдетъ е҆мꙋ и҆ племе́ни е҆го по немъ , ꙁавѣтъ жре́чества вѣчныи . понеже въꙁревнова̀ по́ бѕ҃ѣ свое̑мъ , и҆ ѹ҆млⷵрдова ѻ҆ сн҃ѣх̾ і҆и̑лв҃ыⷯ · И҆мѧ же чл҃кꙋ і҆и̑льтѧни́нꙋ  , е҆гоже ѹ҆бѝ съ мадїа̑ни́тынею , ҃ ꙁаⷨмврїи сн҃ъ са́лонь кн҃ѕь до́мꙋ ѿч҃ества сн҃овъ симеѻ́нь · И҆мѧ женѣ мадиа̑ни́тыни , прободе́нои . ха́ꙁви , дщѝ сѷрова кн҃ѕѧ страны̀ сомо́ѳовыⷯ до́мꙋ ѿч҃ества е҆сть мадїа́млѧ · И҆ рече г҃ь къ моѷсїю гл҃ѧ . гл҃и сн҃омъ і҆и̑лв҃ымъ рекїи , съвраждꙋ́ите мадїа̑ни́томъ , и҆ бїите ѧ҆̀ . Ꙁанѐ съвраждова́ша ва́мъ сїи лꙋка́въствы е҆ли́ко лꙋка́вствꙋ́ютъ вами фего́роⷨ , и҆ хаꙁе́въю дще́рїю кн҃ѕѧ мадїа́млѧ , сестро́ю и҆хъ прободе́ною , въ дн҃ь ꙗ҆́ꙁве́ныи фого́ра ра́ди ·
Глⷡ‍҇а , к҃ѕ · И бы́сть по ѹ҆би́тїи . и҆ рече г҃ь къ моѷсїю и҆ е҆лїа̑ꙁа́рꙋ жерцꙋ̀ гл҃ѧ · Пои̑мѣт́е нача́ла всего̀ со́нма сн҃ов̾ і҆и̑л҃въ ѿ к҃ , лѣтъ и҆ выⷲше , по домо́мъ ѿч҃ьства и҆хъ , ве́сь и҆ды́и въѻ҆рꙋжи́тисѧ въ і҆и̑л҃и · И҆ гл҃а моѷсїи и҆ е҆лїа̑ꙁа́ръ жре́цъ къ ни́мъ въ а҆рамо́ѳѣ моа́вли , при і҆ѻⷬ‍҇да́ни ѹ҆ е҆ри́ха гл҃ѧ ѿ к҃ , лѣтъ . и҆ выⷲше , сочтете , ꙗ҆́коже повелѣ г҃ь моѷсїю · Сн҃ове же і҆и̑л҃ьтестїи и҆ꙁшеⷣшїи и҆ꙁъ е҆гѷпта . рꙋви́мъ прьвене́цъ і҆и̑лв҃ъ и҆ сн҃ове рꙋви́мли е҆но́хъ . и҆ со́ньмъ е҆но́ховъ , фа́лꙋи , и҆ со́ньмъ фа́лꙋевъ а҆съро́нь , и҆ со́ньмъ а҆сро́новъ ха́рми , и҆ со́ньмъ хармїи́нъ · Сїи со́ньми рꙋви́мли , и бы́сть съглѧда́нїе и҆хъ . ҂м҃ . ҂г҃ . и҆ х҃ . и҆ л҃ · Сн҃ове же фа́лꙋ , е҆лїавъ и҆ сн҃ове е҆лїа́вли , намꙋ́илъ , и҆ дафа́н̾ и҆ а҆виро́нъ , сїи наро́читїи со́нмꙋ · Сїи сꙋть въста́вше на моѷсїѧ і҆ а҆а̑ро́на . въ со́нмѣ коре́инѣ въ раⷥстоѧнїи преⷣ гм҃ъ · И҆ ѿве́рꙁъши ꙁемлѧ̀ ѹ҆ста̀ своѧ пожрѐ и҆хъ . и҆ коре́и въ см҃рти со́ньма е҆го , е҆гда попалѝ ѻ҆́гнь . с҃ и҆ н҃ , и҆ бы́ша в̾ ꙁна́менїе · Сн҃ове же коре́ини не иⷥмро́ша · И҆ сн҃ве симеѻ҆́ни , со́ньмъ же симеѻ҆́нь , намꙋ́иль , и҆ со́ньмъ намꙋ́илевъ . и҆ами́нь , и҆ со́ньмъ и҆а̑ми́нь . а҆хи́нь . и҆ со́ньмъ а҆хїи́нь ꙁа́ра , и҆ со́ньмъ ꙁара́и̑нъ . саѹ҆и́лъ , со́ньмъ саѹ҆́иль . сїи со́ньми симеѻ́ни ѿ соглѧда́нїѧ и҆хъ . ҂к҃в , и҆ с҃ · Сн҃ове же і҆ѹ҆́дини иръ , и҆ а҆на́нъ , и҆ сило́мъ , и҆ фаресъ и҆ ꙁа́ра · И҆ ѹ҆мре и҆́ръ . и҆ а҆на́нъ , въ ꙁемлѝ ханаа́ни · И҆ бы́ша сн҃ове і҆ю̑дини . по со́ньмомъ и҆хъ . сило́мъ , со́ньмъ сило́мль . фаре́съ , и҆ со́ньмъ фаре́совъ . ꙁа́ра , и҆ со́ньмъ ꙁа́рин̾ · И бы́ша сн҃ове фаре́совы а҆сро́мъ . и҆ со́ньмъ а҆сро́мль , и҆а̑мꙋ́илъ , и҆ со́ньмъ и҆а̑мꙋ́иль · Сїи со́ньми і҆ѹ́дины . по соглѧда́нїю и҆хъ . ҂о҃ . ҂ѕ҃ , и҆ е҃ соⷮ · И҆саха́ръ . по со́ньмомъ и҆хъ , ѳо́ла , и҆ со́ньмъ ѳола́и , фꙋ́а , и҆ со́ньмъ фꙋа́и̑ль , и҆а̑сꙋ́въ , и҆ со́ньмъ и҆а̑сꙋ́вль , а҆мъвра́мль , и҆ со́ньмъ а҆мъвра́мль · Сїи со́ньми и҆саха́рови по соглѧда́нїю и҆хъ . ҂ѯ҃ , и҆ ҂д҃ , и҆ у҃ · И҆ сн҃ове ꙁаѹ҆лони по со́ньмомъ и҆хъ , саре́дъ . и҆ со́ньмъ саре́довъ , а҆л̾ло́нъ , и҆ со́ньмъ а҆л̾ло́нь , а҆л̾ли́лъ , и҆ со́ньм̾ а҆л̾ли́ль · Сїи со́ньми . ꙁаѹ҆ло́ни . по съглѧда́нїю и҆хъ . ҂ѯ҃ . и҆ е҃ . соⷮ · И҆ сн҃ове же га́дови . по со́нмомъ и҆хъ · сафо́нъ и҆ со́нмъ сафо́нин̾ . а҆г̾ги́нъ , и҆ соⷩ‍҇мъ а҆г̾гїи́нъ . сꙋнѝ . и҆ со́нмъ сꙋнїи́нъ . а҆ꙁе́ни . и҆ со́нмъ а҆ꙁене́инъ . а҆́д̾ди . и҆ со́нмъ а҆д̾дїи́нъ . а҆роа҆́ди . и҆ со́нмъ а҆роа̑дїи́нъ . а҆рїи́лъ . и҆ со́нм̾ а҆рїи́ль , сїи со́нми га́довъ · По соглѧда́нїю и҆х̾ , ҂м҃ . и҆ ҂д , и҆ е҃ , соⷮ · И҆ сн҃ове а҆си́рови . по со́нмомъ и҆хъ , и҆а̑миⷩ‍҇ , и҆ со́нмъ а҆мїи́нь . и҆е̑сꙋ́и . и҆ со́нмъ , и҆е̑сꙋ́инь . варїѧ̀ , и҆ со́нмъ варїа́нин̾ хеве́ръ , и҆ со́нмъ хеве́ровъ . мелхи́и̑лъ . и҆ со́нмъ мельхїи́ль · И҆мѧ же дще́ри а҆си́рови са́ра , сїи со́нми а҆си́рови по соглѧда́нїю иⷯ . ҂м҃ . ҂г҃ , и҆ у҃ · И҆ сн҃ове и҆ѻ́сифли . по сонмомъ и҆хъ . манасїи и҆ е҆фрѣмъ . и҆ сн҃ове манасии̑ни , махи́ръ , и҆ со́нм̾ махи́ринь . и҆ махи́ръ родѝ галаа́да . и҆ галла́дь со́нмъ галадїи . и҆ сїи сн҃ове гала́дїи е҆хїе̑ꙁе́ръ , и҆ со́нмъ е҆хие̑ꙁе́ровъ , хеле́къ , и҆ со́нмъ хеле́ковъ . е҆срїи́ль и҆ со́нмъ е҆срїи́ль . сихе́мъ , и҆ со́нмъ сихе́мль . симае́ръ и҆ со́нм̾ симае́риⷩ‍҇ . и҆ ѻфе́ръ , и҆ со́нмъ и҆ѻ҆фе́ровъ . салъпа́дꙋ же сн҃ꙋ ѻ҆фе́ровꙋ . не бы́сть сн҃въ н҄о дще́ри , се́ же и҆мена̀ дще́ремъ , салпа́довымъ . маа́ла , и҆ нꙋ́а , и҆ егла̀ , и҆ ме́льха , и҆ фе́рса . сїи со́нми манасїѝ по соглѧда́нїю и҆хъ , ҂н , и҆ ҂в҃ , и҆ х҃ · И҆ сїи сн҃ове е҆фрѣмовы , сꙋѳа́ла , и҆ со́нм̾ сꙋѳала́инъ тана́хъ . И҆ со́нмъ танахїинъ , сїи сн҃ове твоѝ е҆де́нъ , со́нмъ е҆де́нинъ . сїи со́нми е҆фрѣмли . по соглѧда́нїю и҆хъ . ҂л҃ , ҂в҃ , е҃ соⷮ · И҆ сїи со́нми сн҃овъ і҆ѻ́сифль по со́нмꙋ и҆хъ · И҆ сн҃ове вениа̑ми́ни , по соⷩ‍҇мꙋ и҆хъ . ва́ле , и҆ сонмъ вале́инъ . а҆сиви́ръ , и҆ сонмъ а҆сиви́ ровъ . а҆хира́нъ , и҆ сонмъ а҆хира́нинъ . софа́нъ , и҆ сонмъ софа́нинъ · И҆ бы́ша сн҃ове ва́ле а҆́деръ , и҆ ное̑ма́нъ , а҆дерꙋ и҆ сонмъ а҆деа̑ринъ . и҆ ное̑манꙋ и҆ сонмъ ное̑ма́нинъ . сїи сн҃ове венїа̑ми́ни . по сонмꙋ и҆хъ и҆ по соглѧда́нїи и҆хъ , ҂м҃ , е҃ . и҆ х҃ · И҆ сн҃ове данови , по сонмꙋ и҆хъ . са́ме , сонмъ саме́инъ . сїи со́нми да́нови . по со́нмоⷨ и҆хъ · Вс҄и со́нми саме́ини , по соглѧданїю и҆хъ . ѯ҃ , ҂д҃ , и҆ у҃ . и҆ сн҃ове неѳали́мли по со́нмꙋ и҆х̾ . а҆сїи́ль . со́ньмъ а҆сїи́левъ . го́ини , и҆ со́нмъ го́и̑нинъ , и҆е̑срѝ , и҆ со́нмъ и҆е̑сри́новъ сели́мъ , и҆ со́нмъ сели́мль , сїи соⷩ‍҇ми неѳали́мли по соглѧда́нїи и҆хъ , м҃ , ҂е҃ , и҆ у҃ . сїи съглѧда́нїѧ сн҃овъ і҆и̑л҃въ . ҂х҃ , и҆ ҂а҃ . и҆ х҃ . и҆ л҃ · И҆ рече г҃ь къ моѷсїю гл҃ѧ , си́мъ да сѧ раꙁ̾дѣли́тъ ꙁемлѧ̀ . причасти́тисѧ по числꙋ̀ и҆ме́нъ и҆хъ . Мно́гимъ ѹ҆мно́жиши прича́стїе . и҆ ма́лымъ ѹ҆ма́ли прича́стїе и҆хъ . Кое̑мꙋжⷣо ꙗ҆коже сꙋть съглѧдани да сѧ да́сть прича́стїе иⷯ , по жре́бїю . да сѧ раⷥдѣли́тъ ꙁемлѧ̀ и҆хъ . на и҆мена̀ племене́мъ ѿч҃ествїѧ иⷯ . да причастѧⷮ · ѿ жре́бїѧ , да раꙁдѣли́ши прича́стїе и҆хъ . междꙋ мно́гими , и҆ малы́ми сїи сꙋть съглѧда́нїѧ левѷи · И҆ сн҃ве левѷи̑ни . по со́нмꙋ и҆хъ . герсо́нъ , и҆ со́нмъ герсо́новъ . каа́ѳъ , и҆ со́нм̾ каа́ѳовъ . мера́ри , и҆ со́нмъ мера́риⷩ‍҇ сїи со́нми сн҃овъ левѷи̑нъ . и҆ со́нмъ лове́нинъ , и҆ со́нмъ хевро́нинъ . и҆ со́нмъ мꙋси , и҆ со́нмъ корїи́нъ . и҆ каѻ҆́ѳъ же родѝ , а҆м̾вра́ма , і҆ и́мѧ женѣ а҆м̾вра́мли и҆ѻ҆хаве́ѳъ дщѝ левѷина , сїѧ же роди́ сѧ левѷе̑ви въ е҆гѷпте роди́ же а҆м̾вра́мꙋ . а҆а̑ро́на , и҆ моѷсїа и҆ марїа́мъ , сестрꙋ̀ иⷯ · И҆ роди́ же сѧ а҆а̑ро́нꙋ нада́въ . и҆ а҆виѹ҆́дъ , и҆ елеа̑ꙁа́ръ , и҆ ѳама́ръ · И҆ ѹ҆́мре надаⷡ‍҇ , и҆ авиѹ҆́дъ , е҆гда принесо́ста ѻ҆́гнь и҆́нъ прⷣе гм҃ъ , въ пꙋсты́ни сина́истѣи · И҆ бы́ша же ѿ соглѧда́нїи иⷯ , ҂к҃ , ҂г҃ , ве́сь мꙋжескъ пол̾ ѿ е҆ді́наго мцⷵа , и҆ вы́ш̾ше , не соглѧдаша б҄о сѧ съ сн҃ы і҆и̑л҃евыми , ꙗ҆́ко не дастъсѧ и҆мъ жребїи , ѿ среды̀ сн҃ов̾ і҆и̑л҃въ · Сїе съглѧда́нїе моѷсїино , и҆ е҆лїаꙁарово , жръцово , ꙗ҆́же съглѧдаша сн҃ы і҆и̑л҃вы , въ а҆рвоѳѣ , моа́вли и҆ ѹ҆́ ѻ҆рдана , при е҆рихонѣ · И҆ в ни́хъ не бѧ́ше ѿ соглѧ́даныхъ прежде моѷсїѻ҆мъ и҆ а҆аро́номъ ꙗ҆́же съглѧдаша сн҃ы і҆и̑лвы , в̾ пꙋсты́ни синаистѣи · Ꙗ҆́коже рече иⷨ г҃ь , смр҃тїю и҆ꙁ̾мрⷮꙋ , въ пꙋсты́ни . и҆ не ѻ҆ста̀ ѿ нихъ н҄и е҆ді́нъ , раꙁвѣ халека сн҃а е҆ѳонина , і҆сꙋса , сн҃а навѷна ·
Глⷡ‍҇а , к҃ꙁ · И прїидо́ша дще́ри салпаа́довы сн҃а ѻ҆фо́рова . сн҃а галаа́дова , сн҃а махи́рова , со́ньма манасїина , сн҃овъ і҆ѻ́сифль · И҆ сїа же и҆мена̀ иⷯ · маа́ла , и҆ нꙋѧ , и҆ е҆гла , и҆ ме́лха , и҆ фе́рса · И҆ ста́ша преⷣ моѷсїѻ҆мъ , и҆ преⷣ е҆леа̑ꙁа́ромъ жерце́мъ . и҆ преⷣ кнѧ́ѕи , и҆ преⷣ всѣмъ со́нмом̾ , ѹ҆ две́рїи хра́ма свѣдѣ́нїа , въпїю́ща · ѿц҃ъ нашъ ѹ҆́мре въ пꙋсты́ни . и҆ се́и не б҄ѣ средѣ со́нма съста́вльшагосѧ на́ г҃а . въ со́нмѣ корѣѻ҆вѣ , ꙗ҆́ко грѣха̀ ради свое̑го ѹ҆́мре , сн҃ове же не бы́ша е҆мꙋ · да не поги́бнетъ и҆́мѧ ѿц҃а на́шего , ѿ среды̀ со́нма е҆го . ꙗ҆́ко нѣсть сн҃овъ е҆мꙋ , дади́те н҄ы ча́сть средѝ бра́тїѧ ѿц҃а на́шего · И҆ принесѐ моѷсїи раⷥсꙋжде́нїе и҆хъ преⷣ г҃ь · И҆ реⷱ‍҇ г҃ь къ моѷсїю гл҃ѧ , пра́вѣ гл҃аша дще́ри салпа́довы . да́нїе да да́си иⷨ и҆ ѻ҆держа́нїе прича́стїа средѝ братїа ѿц҃а и҆хъ , и҆ да въꙁложи́ши жре́бїи ѿц҃а и҆хъ на́ нѧ · И҆ сн҃омъ же і҆и҃левыⷨ да рече́ши гл҃ѧ . чл҃къ а҆ще ѹ҆́мреⷮ , и҆ не бꙋ́детъ сн҃а е҆мꙋ . да въꙁложи́те прича́стїе е҆го на дще́рь е҆го · А҆́ще л҄и дще́ри не бꙋ́детъ е҆мꙋ . да да́сте ча́сть е҆го бра́тꙋ е҆го · А҆́ще л҄и не бꙋдетъ бра́та е҆мꙋ , да да́сте ча́сть бра́тꙋ ѿц҃а е҆го · А҆́ще л҄и не бꙋ́детъ бра́та ѿц҃а е҆го , да да́сте ча́сть ѹ҆́жицы е҆го . и҆л҄и бли́жнемꙋ е҆го ѿ племе́ни е҆го причасти́тї ѧ҆̀ , и҆ да бꙋдеⷮ с҄е сн҃омъ і҆и̑л҃евымъ ѻ҆правле́нїе сꙋда̀ , ꙗ҆́коже ꙁаповѣ́да г҃ь моѷсїю · И҆ реⷱ‍҇ г҃ь къ моѷсїю в̾ꙁы́ди на горꙋ̀ , ꙗ҆́же ѻ҆бонꙋ̀ странꙋ̀ горы̀ , нава́ни . и҆ ви́ждь ꙁе́млю ханаа́ню , ю҆́же а҆ꙁъ даю̀ сн҃ом̾ і҆и̑л҃евыⷨ , въ ѻ҆держанїе · И҆ ѹ́ꙁри ю҆̀ , и҆ приложишисѧ къ людемъ свои̑мъ и҆ ты̀ . ꙗ҆коже приложисѧ , и҆ а҆а̑ро́нъ братъ твои на горѣ ѻ҆́ри · Понеже престꙋпи́сте слово моѐ въ пꙋсты́ни си́нѣ . вънегда̀ сꙋпротивитисѧ соньмꙋ ѻ҆ст҃ити м҄ѧ , и҆ не ѻ҆ст҃исте менѐ ѹ҆ воды̀ преⷣ ними , с҄е е҆сть вода̀ сꙋпротивнаѧ кадисъ , въ пꙋсты́ни синъ · И҆ рече моѷсїи къ г҃ꙋ . да и҆ꙁберетъ г҃ь б҃ъ дх҃а все́и плоти чл҃чи , въ со́нмѣ се́мъ . и҆же и҆ꙁы́идетъ преⷣ ни́ми , и҆ кт҄о вни́детъ преⷣ лицемъ и҆хъ , и҆ кто̀ ѧ҆̀ и҆ꙁведетъ и҆ кто̀ ѧ҆̀ въве́детъ . и҆ да не бꙋдꙋтъ сонмъ гн҃ь , ꙗ҆́ко ѻ҆вца̀ не и҆мꙋщи па́стырѧ · И҆ рече г҃ь къ моѷсїю гл҃ѧ . пои̑мѝ съ собою и҆сꙋ́са сн҃а навѷна . чл҃ка и҆же и҆́мать в себѣ дх҃ъ , и҆ да въꙁложиши рꙋцѣ своѝ на́нь · И҆ да поставиши и҆̀ преⷣ е҆лїа̑ꙁа́ромъ жерце́мъ . и҆ да ꙁаповѣ́сть е҆мꙋ , преⷣ всѣмъ со́нмомъ , и҆ да ꙁаповѣждь ѻ҆ немъ преⷣ ними · И҆ д҆а да́си сла́вꙋ свою̀ нань . ꙗ҆́ко да послꙋшаю̑тъ е҆го вс҄и сн҃ове і҆и̑л҃еви · Прⷣе е҆лїа̑ꙁаромъ жерцеⷨ , да станеⷮ . и҆ да въпраша́ютъ е҆го сꙋда̀ , ꙗ҆вленїеⷨ преⷣ гм҃ъ , реченїемъ е҆го да и҆ꙁы́дⷮꙋ , и҆ рече́нїемъ е҆го да вни́дꙋтъ , самъ и҆ сн҃ове і҆и̑л҃евы , и҆ весь сонмъ в̾кꙋпѣ · И҆ сътворѝ моѷсїи , ꙗ҆коже повелѣ е҆мꙋ г҃ь б҃ъ . и҆ пои̑мъ и҆сꙋ́са , и҆ постави е҆го , прⷣе е҆лїа̑ꙁа́ромъ жерцемъ , и҆ преⷣ всѣмъ со́нмомъ · И҆ въꙁложѝ рꙋцѣ своѝ нань . и҆ ѹ҆стави и҆̀ ꙗ҆́коже повелѣ г҃ь моѷсїю ·
Глⷡ‍҇а , к҃и · И рече г҃ь къ моѷсїю гл҃ѧ , ꙁаповѣж́дь сн҃омъ і҆и̑л҃евым̾ , и҆ гл҃и к ни́мъ рекїи . дарове моѝ и҆ данїа моѧ̀ , и҆ прино́си моѝ , въ воню̀ бл҃овонїѧ , да снабди́те приноси́ти мн҄ѣ навс҄ѧ праꙁⷣники моѧ̀ · И҆ да рече́ши к ниⷨ , сїа да́ры ꙗ҆́же прино́сите г҃ꙋ , а҆́гнецъ е҆дїнолѣтниⷯ непоро́чныⷯ дв҄а на дн҃ь . въ вс҄есъж̾женїе вы́нꙋ · А҆́гнецъ е҆ді́нъ да сътвори́те ра́но . и҆ а́гнецъ вторы́и да сътвори́ши въ вечеръ · И҆ да сътвори́те десѧ́тꙋю ча́сть е҆фи мѣ́ры , мꙋкѝ пшени́чны на тре́бꙋ , вмѣше́нꙋ въ е҆ле́ю . четве́ртꙋю ча́сть мѣ́ры и́нъ . всесъж̾же́нїе вы́нꙋ , ꙗ҆коже бы́сть въ горѣ сина́истѣи . въ воню бл҃гово́нїа г҃ꙋ · И҆ въꙁлїа́нїе е҆го четве́ртꙋю ча́сть мѣ́ры и́нъ . а҆́гньцꙋ е҆ді́номꙋ , въ ст҃омъ . да въꙁлїе́ши въꙁлїѧ́нїе сике́рꙋ г҃ꙋ · И҆ а́гньцꙋ второ́мꙋ сътвори́ши къ вечерꙋ по требѣ е҆го . и҆ по въꙁлїѧ́нїи е҆го да сътвори́ши , въ воню̀ бл҃гово́нїа г҃ꙋ · И҆ въ дн҃ь сꙋбо́тъ , да приведе́те дв҄а а́гньца е҆дїнолѣтна , непоро́чна , и҆ дв҄ѣ десѧти́ны мꙋкѝ пшени́чны въ вс҄есъж̾же́нїе , вмѣшены въ е҆ле́ю , и҆ въꙁлїа́нїа е҆го , вс҄есъж̾же́нїѧ сꙋбо́ты сꙋбо́тамъ на вс҄есъж̾же́нїе всегда́шнее и҆ въꙁлїѧ́нїа е҆го · И҆ въ нача́лехъ мⷵцемъ да принесе́те въ вс҄есъж̾же́нїе г҃ꙋ , телца̀ дв҄а ѿ говѧ̀дъ . и҆ ѻ҆ве́нъ е҆ді́нъ , и҆ а́гнецъ е҆дїнолѣтнихъ ꙁ҃ непоро́чныⷯ · Тр҄и десѧти́ны мꙋкѝ пшени́чны вмѣшены въ е҆ле́ю , телцꙋ̀ е҆ді́номꙋ , и҆ дв҄ѣ десѧти́ны мꙋкѝ пшени́чны вмѣшены въ е҆ле́ю ѻ҆внꙋ̀ е҆ді́номꙋ · И҆ десѧти́нꙋ е҆ді́нꙋ мꙋкѝ пшени́чны вмѣшены въ е҆ле́ю , а҆́гньцꙋ е҆ді́номꙋ , на тре́бꙋ въ воню̀ бл҃гово́нїѧ · Прино́съ же г҃ꙋ , въꙁлїѧ́нїе и҆хъ по́лъ мѣ́ры и́нъ , да бꙋ́детъ телцꙋ̀ е҆ді́номꙋ . а҆ тре́тїѧ ча́сть мѣ́ры и́нъ да бꙋ́деⷮ ѻ҆внꙋ̀ е҆ді́номꙋ · А҆ четве́ртаѧ ча́сть мѣ́ры и́нъ , да бꙋ́детъ а҆́гньцꙋ е҆ді́номꙋ , ѿ вина̀ с҄е въ вс҄есъж̾же́нїе , ѿ мцⷵа до мцⷵа въ мцⷵы лѣта · И҆ коꙁе́лъ е҆ді́нъ ѿ ко́ꙁ̾ грѣха̀ ра́ди , г҃ꙋ на вс҄есъж̾же́нїе при́сное , да сотвори́те и҆ въꙁлїа́нїе еⷢ‍҇ · Въ мцⷵъ же а҃ , въ д҃і дн҃ь мцⷵа , па́сха г҃ꙋ · И҆ въ е҃і дн҃ь мцⷵа сего , пра́ꙁдникъ . ꙁ҃ дн҃їи ѻ҆прѣ́сноки да ꙗ҆́сте · И҆ а҃ дн҃ь наро́читъ ст҃ъ да бꙋ́детъ вамъ . всего дѣ́ла слꙋж́нѧ да не сътвори́те · И҆ да принесе́те вс҄есъж̾же́нїѧ прино́съ г҃ꙋ . телца̀ ѿ воло́въ дв҄а , и҆ ѻ҆ве́нъ е҆ді́нъ . и҆ а́гнецъ е҆дїнолѣтнихъ , ꙁ҃ , непоро́чны да бꙋ́дꙋтъ вамъ · И҆ тре́бы и҆хъ мꙋкѝ пшени́чны , вмѣшены въ е҆лею тр҄и десѧти́ны телцꙋ̀ е҆ді́номꙋ , а҆ дв҄ѣ десѧти́ны ѻ҆внꙋ̀ е҆ді́номꙋ , да сътвори́те · десѧти́нꙋ десѧти́ны сътвори́ша а҆́гньцꙋ е҆ді́номꙋ , и҆ сеⷣми а҆́гньцемъ · И҆ коꙁла̀ е҆ді́наго ѿ коⷥ грѣха̀ ра́ди , ѻ҆цы́стити ѻ҆ ваⷵ · Ра́ꙁвѣ вс҄есъж̾же́нїѧ . е҆же всегда̀ еⷵ ѹ҆́тренего , е҆же е҆сть тре́ба всегда́шнѧа , сътвори́те сїа · По семꙋ̀ да сътвори́те дн҃ю . ꙁа ꙁ҃ дн҃їи да́ръ вс҄есъж̾же́нїа въ воню̀ бл҃гово́нїа г҃ꙋ , на вс҄есъж̾же́нїе при́сное сътвори́ши въꙁлїѧ́нїе е҆го · И҆ дн҃ь же сеⷣмы́и наро́читъ ст҃ъ да бꙋ́детъ вам̾ . всего̀ дѣ́ла слꙋ́жнѧ да не сътвори́те во́нь · И҆ дн҃ь новыхъ плоⷣ недѣлныхъ е҆гда̀ принесе́те тре́бꙋ новꙋ г҃ꙋ  , наро́читъ и҆ ст҃ъ да бꙋ́детъ вамъ , всего̀ дѣ́ла слꙋ́жнѧ да не сътвори́те · И҆ да прино́сите вс҄ѧсъж̾же́нїѧ въ воню̀ бл҃гово́нїѧ г҃ꙋ . теле́цъ ѿ воло́въ дв҄а , ѻ҆ве́нъ е҆ді́нъ , а҆́гнецъ е҆дїнолѣтниⷯ ꙁ҃ непоро́чны · Тре́ба иⷯ мꙋка̀ пшени́чна вмышена въ е҆ле́ю · Тр҄и десѧти́ны телцꙋ̀ е҆ді́номꙋ . а҆ дв҄ѣ десѧти́ны ѻ҆внꙋ̀ е҆ді́номꙋ · А҆ десѧти́на десѧти́ны а҆́гньцꙋ е҆ді́номꙋ , и҆ сеⷣми а҆́гньцемъ · И҆ коꙁла̀ е҆ді́наго ѿ ко́ꙁъ грѣха̀ ра́ди ѻ҆цы́стити ѻ҆ ваⷵ · Ра́ꙁвѣ вс҄есъж̾же́нїа новомѣ́сѧчнаго и҆ тре́ба иⷯ и҆ вс҄есъж̾же́нїе всегда́шнее и҆ жертвꙋ и҆хъ сътвори́те мн҄ѣ . непоро́чны да бꙋ́дꙋтъ вамъ , и҆ въ и҆ꙁлїа́нїѧ и҆хъ ·
Глⷡ‍҇а , к҃ѳ · И сеⷣмо́мꙋ мцⷵꙋ , а҃ , дн҃ь мцⷵа наро́читъ , ст҃ъ да бꙋ́дет̾ вамъ . всего̀ дѣ́ла слꙋж́нѧ да не сътвори́те . дн҃ь ꙁна́менїю да бꙋ́детъ вамъ · И҆ да сътвори́те вс҄есъж̾же́нїѧ , въ воню̀ бл҃гово́нїѧ г҃ꙋ · Теле́цъ ѿ волоⷡ‍҇ е҆ді́нъ , и҆ ѻ҆ве́нъ е҆ді́нъ , и҆ а́гнецъ е҆дїнолѣтнихъ , ꙁ҃ , непоро́чны · И҆ тре́бы и҆хъ , мꙋкѝ пшени́чны вмѣшены въ е҆ле́ю . тр҄и десѧти́ны телцꙋ̀ е҆ді́номꙋ . а҆ дв҄ѣ десѧти́ны ѻ҆внꙋ̀ е҆ді́номꙋ · А҆ десѧти́на десѧти́ны а҆́гньцꙋ е҆ді́номꙋ . и҆ сеⷣми а҆гньцем̾ · И҆ коꙁла̀ ѿ ко́ꙁъ е҆ді́наго грѣха̀ ра́ди ѻ҆цы́стити ѻ҆ васъ · Ра́ꙁвѣ всего̀съж̾же́нїа . новомѣ́сѧчнаго и҆ тре́бы иⷯ и҆ въꙁлїѧ́нїѧ и҆хъ · И҆ вс҄есъж̾же́нїе всегда́шнее . и҆ тре́бы иⷯ и҆ въꙁ?їа́нїа иⷯ , по раⷥсꙋжде́нїю и҆хъ въ воню̀ бл҃гово́нїа г҃ꙋ · И҆ десѧ́тыи дн҃ь мцⷵа сего̀ наро́чиⷮ ст҃ъ да бꙋ́детъ ваⷨ . и҆ да ѻ҆ꙁло́бите дш҃а ваша , и҆ всего̀ дѣ́ла слꙋж́нѧ да не сътвори́те · И҆ да принесе́те вс҄есъж̾же́нїе въ воню̀ бл҃гово́нїа г҃ꙋ , прино́съ · Теле́цъ е҆ді́нъ ѿ говѧ́дъ , и҆ ѻ҆ве́нъ е҆ді́н̾ , и҆ а́гнецъ е҆дїнолѣтниⷯ ꙁ҃ непоро́чны , да бꙋ́детъ вамъ · И҆ тре́ба и҆хъ мꙋкѝ пшени́чны . вмѣшены въ е҆ле́ю , тр҄и десѧтины , телцꙋ̀ е҆ді́номꙋ , а҆ дв҄ѣ десѧтины ѻ҆внꙋ̀ е҆ді́номꙋ · И҆ десѧтина десѧтины а҆́гньцꙋ е҆ді́номꙋ , и҆ ꙁ҃ ми , ѻ҆вномъ · И҆ коꙁла̀ е҆ді́наго ѿ коꙁъ грѣха̀ ради ѻцыстити ѻ҆ ваⷵ · Раꙁвѣ е҆же грѣха̀ ради ѻ҆цыщенїе , и҆ вс҄есъж̾же́нїе всегдашнее , и҆ треба е҆ѧ и҆ въꙁлїанїе еа̀ , по раⷥсꙋженїю е҆а̀ , въ воню̀ бл҃говонїа , приносъ г҃ꙋ · И҆ е҃і дн҃ь , ꙁ҃ го , мцⷵа сего̀ нарочи́тъ ст҃ъ да бꙋдетъ ваⷨ . всего̀ дѣ́ла слꙋжнѧ да не сътворите , и҆ праꙁднꙋи́те вонь праꙁдникъ гв҃и ꙁ҃ дн҃їи · И҆ принесете вс҄есъж̾женїѧ приносъ въ воню̀ бл҃говонїѧ г҃ꙋ · Въ а҃ , дн҃ь , телецъ ѿ говѧдъ , г҃і , и҆ ѻ҆вна̀ дв҄а . а҆́гнецъ е҆дїнолѣтнихъ . д҃і . непорочни да бꙋдꙋтъ вамъ · Тре́бы же и҆хъ мꙋкѝ пшеничны вмѣшены въ е҆лею . тр҄и десѧтины телцꙋ̀ е҆ді́номꙋ , такоже и҆ г҃і , телцеⷨ · И҆ дв҄ѣ десѧтины ѻ҆внꙋ̀ е҆ді́номꙋ такоⷤ‍ⷷ и второмꙋ ѻ҆внꙋ · И҆ десѧтина десѧтины а҆́гньцꙋ е҆ді́номꙋ такоже и҆ д҃і а҆гньцемъ . И҆ коꙁла̀ е҆дїнаго ѿ коꙁъ грѣха̀ ради . раꙁвѣ вс҄есъж̾женїа всегдашнѧго . тревы и҆хъ , и҆ въꙁлїанїа и҆хъ · И҆ въ дн҃ь вторыи теле́цъ в҃і , а҆ ѻ҆вна̀ в҃ , а҆гнецъ е҆дїнолѣтнихъ д҃і , непоро́чныⷯ · Тре́ба и҆хъ и҆ въꙁлїа́нїа и҆хъ , телце́мъ и҆ ѻ҆вно́мъ , и҆ а́гньцемъ по числꙋ̀ иⷯ , по раꙁсꙋжде́нїю и҆хъ · И҆ коꙁла̀ е҆ді́наго ѿ ко́ꙁъ грѣха ра́ди · Ра́ꙁвѣ вс҄есъж̾же́нїѧ всегда́шнѧго , тре́бы иⷯ и҆ въꙁлїѧ́нїа и҆хъ · И҆ въ дн҃ь г҃ , теле́цъ а҃і , и҆ ѻ҆вна̀ дв҄а . и҆ а́гнецъ е҆дїнолѣтнихъ , д҃і , непоро́чныхъ · Тре́бы и҆хъ и҆ въꙁлїа́нїа и҆хъ , телцеⷨ и҆ ѻ҆вно́мъ , и҆ а́гньцемъ по числꙋ̀ и҆хъ по раꙁсꙋжде́нїю и҆хъ · И҆ коꙁла̀ ѿ коⷥ е҆ді́наго грѣха̀ ра́ди , ра́ꙁвѣ вс҄есъж̾же́нїѧ всегда́шнѧго . тре́бы и҆хъ и҆ въꙁлїѧ́нїѧ и҆хъ · И҆ въ дн҃ь д҃ , теле́цъ і҃ . ѻ҆вна̀ дв҄а . а҆́гнецъ е҆дїнолѣтнихъ д҃і , непоро́чныⷯ · Тре́бы и҆хъ и҆ въꙁлїѧ́нїѧ и҆хъ , телце́мъ и҆ ѻ҆вно́мъ . и҆ а́гньцемъ по числꙋ̀ иⷯ . и҆ по рас̾сꙋжде́нїю и҆хъ · И҆ коꙁла̀ ѿ коⷥ е҆ді́наго грѣха̀ ради . ра́ꙁвѣ вс҄есъж̾же́нїа всегда́шнѧго . тре́бы и҆хъ и҆ въꙁлїѧ́нїѧ и҆хъ · И҆ въ дн҃ь е҃ , теле́цъ ѳ҃ . ѻ҆вна̀ дв҄а , а҆́гнецъ е҆дїнолѣтниⷯ д҃і , непоро́чныхъ · Тре́бы и҆хъ и҆ въꙁлїѧ́нїѧ и҆хъ , телце́мъ и҆ ѻвноⷨ . и҆ а́гньцемъ по числꙋ̀ и҆хъ . и҆ по рас̾сꙋжде́нїю иⷯ · И҆ коꙁла̀ ѿ ко́ꙁъ е҆ді́наго грѣха̀ ра́ди . ра́ꙁвѣ вс҄есъж̾же́нїа всегда́шнѧго . тре́бы и҆хъ и҆ въꙁлїа́нїа и҆хъ · И҆ въ дн҃ь , ѕ҃ . телецъ , и҃ . и҆ ѻ҆вна̀ дв҄а . а҆гнецъ е҆дїнолѣтниⷯ , д҃і . непорочныхъ · Требы и҆хъ и҆ въꙁлїѧнїѧ и҆хъ . телцемъ и҆ ѻ҆вноⷨ , и҆ а҆́гньцемъ . по числꙋ̀ и҆хъ , и҆ по рас̾сꙋжде́нїю и҆хъ · И҆ коꙁла ѿ коⷥ е҆ді́наго грѣха̀ ради . раꙁвѣ вс҄есъж̾женїа всегда́шнѧго , требы и҆хъ и҆ въꙁлїѧнїа и҆хъ · И҆ въ дн҃ь ꙁ҃ , телецъ ꙁ҃ . и҆ ѻ҆вна̀ дв҄а , а҆́гнецъ е҆дїнолѣтниⷯ д҃і , непорочныⷯ · Требы и҆хъ и҆ въꙁлїанїа и҆хъ . телцемъ и҆ ѻ҆вномъ и҆ агньцеⷨ , и҆ по числꙋ̀ и҆хъ . и҆ по рассꙋжденїю иⷯ , И҆ коꙁла̀ ѿ коꙁъ е҆ді́наго грѣха̀ ради . раꙁвѣ вс҄есъж̾женїѧ всегдашнѧго . требы и҆хъ и҆ въꙁлїѧнїа и҆хъ · И҆ въ дн҃ь и҃ , и҆схо́дныи да бꙋдетъ вамъ , всего̀ дѣла слꙋжнѧ да не сътворите вонь . и҆ да принесете въ вс҄есъж̾женїе въ воню̀ бл҃говонїа г҃ꙋ , телецъ е҆ді́н̾ , ѻ҆венъ е҆ді́нъ , а҆́гнецъ е҆дїнолѣтниⷯ ꙁ҃ , непорочныⷯ · Требы и҆хъ , и҆ въꙁлїѧнїѧ и҆хъ , телцемъ , и҆ ѻ҆вноⷨ , и҆ а҆́гньцемъ , по числꙋ̀ и҆хъ и҆ по рас̾сꙋжденїю иⷯ · И҆ коꙁла̀ ѿ коꙁъ е҆ді́наго грѣха̀ ради . раꙁвѣ вс҄есъж̾же́нїа всегда́шнѧго . тре́бы иⷯ , и҆ въꙁлїа́нїа и҆хъ · Сїа да сътвори́те г҃ꙋ , въ пра́ꙁдники ваша · Раꙁвѣ ѻ҆бѣщанїи вашиⷯ , и҆ во́лныхъ вашихъ , и҆ вс҄есъж̾женїи ва́шихъ . и҆ требъ вашиⷯ , и҆ въꙁлїанїи вашиⷯ , и҆ сп҃сеныⷯ ваших̾ ·
Глⷡ‍҇а , л҃ · И гл҃а моѷсїи сн҃омъ і҆и̑л҃евыⷨ по всемꙋ̀ е҆ли́ко ꙁаповѣ́да г҃ь моѷсїю . и҆ гл҃а моѷсїи кн҃ѕеⷨ племенъ сн҃овъ і҆и̑л҃евыхъ гл҃ѧ , с҄е слово е҆же повелѣ г҃ь · Чл҃къ чл҃къ и҆же а҆́ще помо́лиⷮсѧ ѻ҆бѣщанїеⷨ г҃ꙋ . и҆л҄и ꙁакленеⷮсѧ клѧ́твою . и҆л҄и наречетъ наро́комъ , ѻ҆ дш҃и свое́и , да не ѻ҆скверна́витъ словесѝ свое̑го , вс҄е е҆ли́ко и҆ꙁрече́тъ и҆ꙁъ ѹ҆́стъ е҆го , да сътвориⷮ · А҆́ще ли помо́литсѧ жена̀ ѻ҆бѣщанїеⷨ г҃ꙋ . и҆ли наречеⷮ наро́къ в домꙋ̀ ѿц҃а свое̑го въ ю҆́ности свое́и · И҆ ѹ҆слы́шиⷮ ѿц҃ъ е҆ѧ̀ ѻ҆бѣтъ еѧ̀ и҆ нарече́нїа еѧ̀ , ꙗ҆́же нарекла̀ е҆сть на́ дш҃ꙋ свою . и҆ помолъчи́тъ ѿц҃ъ е҆ѧ̀ , и҆ да бꙋ́дꙋтъ вс҄ѧ моленїа е҆ѧ̀ . и҆ вс҄ѧ нареченїа еѧ̀ , ꙗ҆́же нарекла̀ е҆сть на́ дш҃ꙋ свою , да пребꙋ́дꙋтъ е́й · А҆́ще въꙁбраненїеⷨ въꙁбрани́тъ е́й ѿц҃ъ е҆ѧ̀ , во́нже дн҃ь ѹ҆слы́шитъ вс҄ѧ ѻ҆бѣты еѧ̀ , и҆ нареченїа е҆ѧ̀ , ꙗ҆́же нарекла̀ е҆сть на́ дш҃ꙋ свою . и҆ не ста́нꙋтъ , и҆ г҃ь ѻ҆цы́ститъ ю҆̀ ꙗ҆́ко въꙁбрани ѿц҃ъ е҆ѧ · А҆́ще ли посѧ́гнеⷮ ꙁа́ мꙋжь , т҄о ѻ҆бⷮѣ еѧ̀ на не́и . по ѿлꙋченїи ѿ ѹ҆́стъ еѧ̀ , ꙗ҆́же нарекла̀ е҆сть на́ дш҃ꙋ свою · И҆ ѹ҆слы́шиⷮ мꙋж́ь е҆ѧ̀ , и҆ помолчиⷮ е́й . во́ньже дн҃ь ѹ҆слы́шиⷮ , та́ко да станⷮꙋ вс҄и ѻ҆бѣты е҆ѧ̀ и҆ нареченїа е҆ѧ̀ ꙗ҆́же нарекла̀ еⷵ на́ дш҃ꙋ свою да станⷮꙋ · А҆́ще л҄и въꙁбраненїеⷨ въꙁбраниⷮ мꙋжь еѧ̀ . во́ньже дн҃ь ѹ҆слы́шит̾ вс҄ѧ ѻ҆бѣты еѧ̀ , и҆ нареченїа еѧ̀ ꙗ҆́же нарекла̀ е҆сть на́ дш҃ꙋ свою да не пребꙋ́детъ , ꙗ҆́ко мꙋжь е҆ѧ̀ въꙁбрани́тъ ѿ неѧ̀ . и҆ г҃ь ѻ҆цы́ститъ ю҆̀ · И҆ ѻ҆бѣтъ вдови́чь и҆ пꙋщени́ца . е҆ли́ко а҆́ще ѻ҆беща́етъ на́ дш҃ꙋ свою да пребꙋ́детъ и҆мъ · А҆́ще л҄и в домꙋ мꙋжа свое̑го , ѻ҆бѣтъ еѧ̀ и҆ наро́къ , и҆же на́ дш҃ꙋ еѧ̀ съ клѧтвою · И҆ ѹ҆слы́шитъ мꙋжь еѧ̀ , и҆ помолчиⷮ е́й , не въꙁбранитъ е́й . да ста́нꙋтъ вс҄и ѻ҆бѣты е҆ѧ̀ , и҆ вс҄ѧ нареченїа еѧ́ , ꙗ҆́же нарекла̀ е҆сть на́ дш҃ꙋ свою̀ да ста́нꙋтъ е́й · А҆́ще ли ѿлꙋча́ѧ ѿлꙋчиⷮ мꙋжь еѧ̀ , во́ньже дн҃ь ѹ҆слы́шитъ . вс҄е е҆ли́ко а́ще и҆ꙁошло̀ е҆сть , и҆ꙁъ ѹ҆́стъ еѧ̀ , по ѻ҆бѣтомъ еѧ̀ , и҆ по нарече́нїемъ еѧ̀ , е҆же на́ дш҃ꙋ еѧ̀ , не пребꙋ́детъ е́й , мꙋжь б҄о еѧ̀ ѿлꙋчилъ е҆сть . и҆ г҃ь ѻ҆цы́стиⷮ е҆ѧ̀ · Всѧкъ ѻ҆бѣтъ и҆ всѧ́ка клѧ́тва соѹ҆́ꙁа ꙁаѕлиⷮ дш҃и . и҆ мꙋжь еѧ̀ ста́нетъ е́й , и҆ мꙋжь еѧ̀ ѿлꙋ́чиⷮ · А҆́ще ли молча̀ помоⷧ‍҇чи́тъ е́й , ѿ дн҃е до дн҃е да ѻ҆ста́нꙋтъ е́й вс҄ѧ ѻ҆бѣти еѧ̀ . и҆ вс҄ѧ нареченїѧ ꙗ҆́же до неѧ̀ , ста́нꙋтъ е́й , ꙗ҆́ко молча́лъ е́й е҆сть сїи дн҃ь во́нже слыша · А҆́ще ли ѿлꙋча ѿлꙋчиⷮ мꙋжь е҆ѧ , по́ дн҃и во́ньже слы́шалъ е҆сть , и҆ прїиметъ себѣ грѣхъ еѧ̀ · Сїи ѹ҆правленїа е҆ли́ко ꙁаповѣ́да г҃ь моѷсїю , междꙋ мꙋжеⷨ и҆ междꙋ жено́ю̀ е҆го , и҆ междꙋ ѿцеⷨ и҆ дще́рїю въ ю҆́ности е҆ѧ̀ в домꙋ ѿч҃и ·
Глⷡ‍҇а , л҃а · И рече г҃ь къ моѷсїю гл҃ѧ , мстѝ ме́сть ѿ сн҃овъ і҆и҃леⷡ‍҇ , ѿ мадїани́товъ . и҆ потом̾ приложи́сѧ к лю́демъ своиⷨ · И҆ рече моѷсїи къ лю́деⷨ гл҃ѧ . въѻ҆рꙋжитесѧ на бра́нь , и҆ въполчи́тесѧ преⷣ гм҃ъ на мадїа́ма , ѡтда́ти ѿмще́нїе ѿ г҃а мадїа́мꙋ · Ты́сꙋщꙋ ѿ племе́ни . и҆ ты́сꙋща ѿ племе́ни , ѿ всѣхъ племе́нъ , сн҃овъ і҆и̑л҃евъ . послите въполчи́тисѧ и҆ сочто́ша ѿ ты́сꙋщъ і҆и̑л҃евых . тысꙋщꙋ ѿ племе́ни , и҆ бысть в҃і ты́сꙋщъ , въѻ҆рꙋженыхъ на бра́нь · И҆ посла̀ ѧ҆̀ моѷсїи ты́сꙋщꙋ ѿ племе́ни , и҆ ты́сꙋща ѿ племени , съ си́лою и҆хъ . и҆ фїнее̑съ сн҃ъ е҆лїаꙁа́ровъ , сн҃а а҆аро́нѧ жрецъ и҆ сосꙋ́ды ст҃ыа , и҆ трꙋ́бы ꙁна́меⷩ‍҇ныа , в рꙋкꙋ е҆го · И҆ въполчи́шасѧ на мадїа̑ма . ꙗ҆́коже повелѣ г҃ь моѷсїю , і҆ и҆ꙁби́ша весь мꙋжескъ поⷧ‍҇ · И҆ цр҃ѧ мадїа́млѧ и҆ ѹ҆би́ша въкꙋпѣ съ ꙗ҆́ꙁвеными иⷯ . и҆ не́вина , и҆ рокома и҆ сѷръ . и҆ ѹ҆ра , и҆ ревока , и҆ всѣхъ цр҃еи мадїа́млиⷯ . и҆ валаа́ма сн҃а воѻ҆́рова ѹ҆биша ѻ҆рꙋжїем̾ съ ꙗ҆́ꙁвеными иⷯ · И҆ плениша жены мадїа́млѧ , і҆ и҆мѣнїа иⷯ и҆ скоты и҆хъ и҆ вс҄ѧ притежа́нїа и҆хъ и҆ си́лꙋ и҆хъ плениша · И҆ вс҄ѧ грады и҆хъ . и҆же въ ѻ҆бита́нїи и҆хъ , и҆ дворы и҆хъ , пож̾гоша ѻ҆гнеⷨ · И҆ поа́ша ве́сь плѣнъ и҆хъ и҆ вс҄ѧ притѧжа́нїа и҆хъ , ѿ чл҃ка до ско́та · И҆ приведо́ша до моѷсїа и҆ е҆лїаꙁа́ра жерца̀ , и҆ къ всѣмъ сн҃омъ і҆и̑л҃евыⷨ , плѣнъ и҆ кори́сти і҆ и҆мѣнїе и҆хъ въ по́лчище . въ а҆раа̑воⷴ‍҇ моа́вль и҆же е҆сть ѹ҆ і҆ѻрдана при е҆рихо́нѣ · И҆ и҆ꙁы́де моѷсїи і҆ е҆лїа̑ꙁа́ръ жрецъ , и҆ вс҄и кн҃ѕи со́нма проти́вꙋ и҆мъ , внѣ по́лчища · И҆ раⷥгнѣвасѧ моѷсїи на строи́телѧ си́лы ты́сꙋщники и҆ сотники , преⷣ‍ꙵ по́лка ходѧща́ѧ · И҆ рече иⷨ моѷсїи въскꙋ́ю живи́сте же́нескъ полъ весь · Тїи б҄о бы́ша сн҃омъ і҆и̑ле ҃ вымъ , по словесѝ валаа́млю . ѿстꙋпле́нїе и҆ преꙁрѣнїе словꙋ гн҃ю . вельфего́ра ради . и҆ быⷵ вреⷣ въ со́нмѣ гн҃и · Нн҃ѣ же и҆ꙁбі́ите всѧ́къ мꙋжескъ по́лъ въ всемъ съвеⷬ‍҇шенїи . и҆ всѧ́кꙋ женꙋ̀ и҆же поꙁна̀ ло́же мꙋжеско побїи́те · Всѧ́ко раⷥлꙋче́нїе же́н̾ско . а҆ ꙗ҆́же не ꙁна́ет̾ мꙋжеска полꙋ живи́те ю҆̀ · Вы́ же ста́ните вн҄ѣ по́лчища ꙁ҃ дн҃їи , всѧ́къ ѹ҆би́выи дш҃ꙋ и҆ присѧ́гїи ѹ҆бїе́номꙋ , да ѻ҆чистиⷮсѧ , въ г҃ дн҃ь , и҆ въ дн҃ь сеⷣмыи в҄ы и҆ плѣнъ вашъ · И҆ вс҄ѧ ѻ҆дежда , и҆ всѧкъ сосꙋдъ ко́жанеⷩ‍҇ , и҆ вс҄е съдѣланое ѿ коꙁли́чины , и҆ всѧⷦ‍҇ сосⷣꙋ дре́вѧнъ да ѻ҆чи́стите · И҆ рече е҆лїа̑ꙁа́ръ жрецъ , къ мꙋжеⷨ си́лы , приходѧ́щимъ съ сѣча ра́тныѧ . с҄е ѻ҆правле́нїе ꙁако́на е҆же ꙁаповѣ́да г҃ь моѷсїю · Раꙁвѣ сребра̀ и҆ ꙁла́та , и҆ мѣди и҆ желѣꙁа , и҆ коситера , и҆ ѻ́лова . всѧ́ка вещь и҆же прои́деⷮ сквоѕѣ ѻ҆́гнь ѻ҆гнемъ и҆скꙋ́ситсѧ , н҄о воⷣныⷨ ѻ҆чищенїеⷨ ѻ҆цы́ститсѧ · И҆ вс҄е е҆же не прои́детъ сквоѕѣ ѻ҆́гнь , да прои́деⷮ сквоѕѣ водꙋ · И҆ и҆спере́те риꙁы вашⷶ въ дн҃ь сеⷣмыи и҆ да ѻ҆цы́ститсѧ , и҆ потоⷨ да вни́детъ въ по́лчище · И҆ рече г҃ь къ моѷсїю гл҃ѧ , воꙁмѣте нача́токъ ѿ коры́сти плѣ́ннаго ѿ чл҃ка до скота̀ . т҄ы і҆ е҆лїа̑ꙁа́ръ жреⷰ‍҇ , и҆ кн҃ѕи племе́нъ со́нма · И҆ да раꙁдѣли́те коры́сти междꙋ во́ины ходи́вшими на сѣчь , и҆ междꙋ всѣмъ со́нмомъ · И҆ да ѿлꙋчи́те да́нь г҃ꙋ , ѿ людїи воиⷩ‍҇ ходи́вшихъ на сѣчь . е҆ді́нꙋ дш҃ꙋ , ѿ пѧть со́тъ чл҃къ а҆ ѿ скота̀ , и҆ воловъ , ѿ ѻ҆ве́цъ и҆ ѿ ѻ҆слѧтъ · И҆ ѿ полови́ны же и҆хъ да во́ꙁмете и҆ да дадите е҆лїаꙁа́рꙋ жеръцꙋ̀ . да́нь г҃ꙋ · И҆ ѿ полови́ны сн҃овъ і҆и̑л҃еⷡ‍҇ , да воⷥмеши е҆ді́но ѿ , н҃ , чл҃къ , и҆ ѿ волоⷡ‍҇ , и҆ ѻ҆веⷰ‍҇ , и҆ ѿ ѻ҆слѧ́тъ , и҆ всего скота̀ , даде ѧ҆̀ левѷтомъ , и҆же стрегꙋтъ страⷤбы̀ въ хра́мѣ гн҃и · И҆ сътворѝ моѷсїи , і҆ е҆лїа́ꙁаръ жрецъ , ꙗ҆́коже повелѣ г҃ь моѷсїю · И҆ бысть мно́жество полонꙋ̀ , и҆же полони́ша мꙋжи вои́ньстїи ѿ ѻ҆веⷰ‍҇ , х҃ ѻ҃е ты́сѧщь · Воло́в же , о҃в ты́сѧщи . ѻ҆слоⷡ‍҇ же ѯ҃а ты́сѧща · дш҃ъ же чл҃къ ѿ же́ньска по́лꙋ ѧⷤ‍ⷷ не бѧ́ше прилѣпна мꙋжѣхъ , всⷯѣ дш҃ъ , л҃в ты́сѧщи · И҆ бысть половин̾наѧ часть ходи́вшихъ на сѣ́чь . ѿ числа̀ ѻ҆́вна , тл҃ꙁ ты́сѧщь , и҆ пѧть соⷮ · И҆ бы́сть да́нь г҃ꙋ ѿ ѻ҆ве́цъ , х҃о҃ и҆ е҃ . и҆ воловъ , ҂л҃ и҆ ҂ѕ҃ , да́нь же г҃ꙋ , о҃ и҆ в҃ . и҆ ѻ҆словъ , ҂л҃ пѧть соⷮ , да́нь же г҃ꙋ ѯ҃а . дш҃ь же чл҃чь ҂ѕ҃і , да́нь же ѿ сиⷯ г҃ꙋ л҃в дш҃и · И҆ даде моѷсїи да́нь г҃ꙋ ѹ҆частїе б҃ꙋ , е҆лїа́ꙁарꙋ жерцꙋ , ꙗ҆́коⷤ‍ⷷ повелѣ г҃ꙋ моѷсїю · ѿ половин̾ же сн҃ов̾ і҆и̑л҃евъ , е҆же раꙁдѣли моѷсїи . ѿ мꙋжеи вои́скиⷯ · И҆ бысть половина ѿ со́нма , ѻ҆вецъ , т҃ и҆ ҂л҃҂ꙁ҃ и҆ пѧть соⷮ . и҆ волов̾ же ҂л҂ѕ҃ . и҆ ѻ҆селъ ҂л҃ и҆ пѧть соⷮ . и҆ чл҃чихъ дш҃ъ ҂ѕ҃і · И҆ поѧ̀ моѷсїи ѿ половинъ сн҃овъ і҆и̑л҃евъ е҆ді́нъ ѿ н҃ ѿ чл҃ка и҆ скота . и҆ дасть ѧ҆̀ левѷтоⷨ , стрегꙋщиⷨ стражбы̀ въ хра́мѣ гн҃и , ꙗ҆́коже повелѣ г҃ь моѷсїю · И҆ прїидо́ша къ моѷсїю вс҄и поставле́нїи наⷣ ты́сꙋщами си́лы . и҆ сотницы си́лы · И҆ реко́ша къ моѷсїю ѻ҆троцы твоѝ вꙁѧша сочте́нїе ѿ мꙋжь вои́нскиⷯ и҆же сꙋть ѹ҆ наⷵ , и҆ никтоже поги́бе ѿ ниⷯ · Се́ же принесо́хоⷨ даръ г҃ꙋ . е҆же кт҄о ѻ҆брѣлъ е҆сть сосⷣꙋ ꙁла́тъ , ѻ҆брꙋчи и҆ гривны , пр́ьстьни и҆ ѹ҆серѧ́ꙁи и҆ чѣпи ꙁла́ты , ѻ҆цы́стити ѻ҆ наⷵ преⷣ гм҃ь · И҆ вꙁѧ̀ моѷсїи і҆ е҆лїа́ꙁаръ  , ꙁла́то ѿ ни́хъ весь сосꙋдъ съдѣла́нъ · И҆ быⷵ всего̀ ꙁлата , ѹ҆ча́стїе е҆же ѿлꙋчи́сѧ г҃ꙋ , ѕ҃і ты́сѧщь и҆ х҃ и҆ н҃ , си́кль , ѿ тысѧщникъ и҆ ѿ со́тникъ . мꙋжиⷤ‍ⷷ во́истїи плѣни́ша ко́ждо себѣ · И҆ вꙁ̑ѧ моѷсїи і҆ е҆лїа́ꙁаръ жрецъ ꙁла́то , ѿ ты́сѧщникъ , и҆ со́тникъ . и҆ внесо́ша и҆̀ въ хра́мъ свѣдѣ́нїа , па́мѧть сн҃овъ і҆и̑л҃евъ преⷣ гм҃ь ·
Глⷡ‍҇а , л҃в · И скота̀ мно́жество бѧше , сн҃омъ рꙋви́млимъ . и҆ сн҃ом̾ га́довоⷨ мно́го ѕѣ́ло , и҆ ви́дѣша село̀ , и҆аꙁи́рово , и҆ село̀ галаа́дово . и҆ бѧ́ше мѣсто мѣ́сто , ско́тное · И҆ прїидо́ша сн҃ове рꙋви́мли . и҆ сн҃ове гадовы рекоша къ моѷсїю , и҆ къ е҆лїа́ꙁарꙋ жерцꙋ̀ . и҆ къ кн҃ѕемъ со́нма гл҃юще · А҆таро́ѳъ , и҆ дево́нъ , и҆ а҆ꙁи́ръ , и҆ нам̾мра̀ и҆ а҆сево́нъ , и҆ е҆леа́ли , и҆ сева́ма , и҆ наваⷡ‍҇ , и҆ валїа́нъ · Ꙁе́млю ю҆́же преда́лъ еⷵ г҃ь преⷣ сн҃ы і҆и̑л҃евы . ꙁемлѧ̀ же скотопи́щна е҆сть , рабо́м же твоиⷨ скот̾ е҆сть · И҆ гл҃ахꙋ а҆́ще е҆смы ѻ҆брѣли блгⷣть преⷣ тобо́ю . да да́сть намъ ꙁе́млю т҄ꙋ рабо́мъ твоиⷨ , въ ѻ҆дръжа́нїе . и҆ не преводѝ наⷵ чресъ і҆ѻ҆рдаⷩ‍҇ · И҆ рече моѷсїи сн҃омъ га́довомъ и҆ сн҃оⷨ рꙋви́млимъ . бра́тїа ва́ша пои́дⷮꙋ на сѣ́чь , и҆ вы̀ л҄и седи́те т҄ꙋ · Въскꙋю раꙁвраща́ете срⷣце сн҃овъ і҆и̑л҃ев̾ не преи̑тѝ на́ ꙁемлю ю҆́же дае̑ть г҃ь иⷨ · Не та́ко л҄и сътвори́ша ѿц҃ы ва́ши . е҆гда̀ послаⷯ ѧ҆̀ ѿ кади́са варни съглѧда́ти ꙁе́млю · И҆ въꙁыйдо́ша до де́бри гриꙁновїю , и҆ соглѧда́ша ꙁемлю , и҆ ѿврати́ша срⷣце сн҃овъ і҆и̑л҃евъ , ꙗ҆́ко не внити въ ꙁемлю̀ ю҆́же да́лъ е҆сть г҃ь и҆мъ · И҆ раꙁгнѣ́васѧ ꙗ҆́ростїю г҃ь въ дн҃ь ѻ҆нъ , и҆ клѧ́тсѧ гл҃ѧ . а҆́ще ѹ҆́ꙁрѧтъ чл҃цы сїи . и҆ꙁшедъше и҆ꙁъ е҆гѷпта , ѿ к҃ лⷮѣ , и҆ выⷲше . вѣдꙋщей добро̀ и҆ ѕло̀ · Ꙁемлѧ̀ е҆ю́же клѧ́хсѧ , а҆враа́мꙋ , і҆ и҆саа́кꙋ , і҆ и҆а́ковꙋ . не въслѣ́доваша б҄о въ слⷣѣ менѐ . ра́ꙁвѣ хале́въ сн҃ъ и҆е̑ѳо́нинъ , ѿлꙋче́ныи . і҆ и҆сꙋсъ сн҃ъ навѷнъ , ꙗ҆́ко въслѣ́доваша въ слⷣѣ г҃а · И҆ раⷥгнѣвасѧ ꙗ҆́ростїю г҃ь на і҆и҃лѧ . и҆ потомѝ ѧ҆̀ въ пꙋсты́ни , м҃ лѣтъ , до́ндеже потреби́сѧ вс҄е роже́нїе творѧще ѕло̀ преⷣ гм҃ъ · Се̑ въста́сте въ мѣсто ѿц҃ъ свои̑хъ съгрѣше́нїе чл҃къ ѕлыⷯ , приложи́ти е҆щѐ . къ ꙗ҆́рости гнѣ́ва гн҃ѧ на і҆и̑л҃ѧ · Ꙗ҆́ко ѿврати́те ѿ неⷢ‍҇ приложити е҆щѐ . ѻ҆ста́вити е҆го въ пꙋсты́ни , и҆ събеꙁако́нꙋете въ всем̾ со́нмѣ се́мъ · И҆ пришеⷣше к немꙋ̀ и҆ гл҃аша , ѻ҆гра́ды ѻ҆вцаⷨ да соградиⷨ ꙁд̑ѣ скотоⷨ свои̑мъ . и҆ ѻ҆гра́ды и҆мѣнїемъ на́шиⷨ . а҆ м҄ы въѻ҆рꙋже́ни пои́деⷨ на страⷤбꙋ прьвїи , сн҃омъ і҆ил҃евымъ . до́ндеже въведе́мъ ѧ҆̀ в мѣсто иⷯ . и҆ да вселѧⷮсѧ и҆мѣнїа на́ша въ гра́ды ѹ҆твержены насе́лниⷦ‍҇ раⷣ‍ꙵ ꙁемлѧ́ · И҆ не ѻ҆братиⷨсѧ въ до́мы наша дондеже раꙁдѣлѧⷮсѧ сн҃ове і҆и̑л҃ьтестїи . кождо въ прича́стїе свое · Мы ѹ҆бо да не причатиⷨсѧ в ни́хъ , ѻ҆бонꙋ стра́нꙋ і҆ѻрда́на . и҆ да́леи , ꙗ҆́ко прїа́хомъ прича́стїе на́ше сїю странꙋ̀ і҆ѻ҆рда́на на восто́ки · И҆ рече к нимъ моѷсїи . а҆́ще сътвори́те по словесѝ семꙋ̀ . а҆́ще въѻ҆рꙋжи́тесѧ преⷣ гм҃ъ на́ брань · И҆ пре́идеⷮ всѧ́къ ѻ҆рꙋж́никъ вашъ і҆ѻ҆рда́нъ , преⷣ гм҃ъ , на сѣчь . до́ндеже потребиⷮсѧ враⷢ‍҇ е҆го . ѿ лица̀ е҆го · И҆ съѻ҆бладаеⷮ ꙁемле́ю преⷣ гм҃ъ . и҆ по се́мъ ѻ҆братите́сѧ , и҆ бꙋ́дете беꙁъ вины̀ , предъ гм҃ъ , и҆ ѿ і҆и̑л҃ѧ . и҆ бꙋ́детъ ꙁемлѧ̀ всѧ̀ с҄и вамъ , въ ѻ҆дръжа́нїе предъ гм҃ъ · А҆́ще ли не сътвори́те тако , съгрѣши́те преⷣ гм҃ь . и҆ ѹ҆вѣсте грⷯѣ свои е҆гда̀ в҄ы пости́гнетъ ѕл҄о , да съградите в҄ы себѣ ѻ҆гра́ды и҆мѣнїю ва́шемꙋ . и҆ ѻ҆гра́ды ското́мъ вашиⷨ , и҆ꙁвѣщенїе и҆ꙁъ ѹ҆́стъ ва́шихъ да сътвори́те · И҆ реко́ша сн҃ове рꙋви́мли и҆ сн҃ове га́довы къ моѷсїю гл҃юще , рабѝ твоѝ сътворѧ́тъ ꙗ҆́ко г҃ь на́шъ повелѣлъ е҆сть · И҆мѣнїе наше и҆ же́ны наша . и҆ весь ско́тъ на́шъ , да бꙋ́дꙋтъ въ гра́дѣхъ галаа́довыхъ · и҆ раби́ же твоѝ минꙋт́ъ вс҄и въ ѻ҆рꙋж́їи , и҆ ѹ҆гото́вани преⷣ гм҃ь на́ браⷩ‍҇ . ꙗ҆́коже гл҃етъ г҃ь · И҆ приста́ви иⷨ моѷсїи , е҆лїаꙁа́ра жерца̀ , і҆ и҆сꙋ́са навѷна . и҆ кн҃ѕѧ ѿч҃ьствъ племе́ни сн҃ов̾ і҆и̑л҃евъ · И҆ рече к ниⷨ моѷсїи , а҆́ще ли пре́идꙋтъ сн҃ове рꙋви́мли и҆ сн҃ове га́довы . с ва́ми чресъ і҆ѻ҆рда́нъ и҆ всѧ́к̾ въѻ҆рꙋжеⷩ‍҇ на́ брань преⷣ гм҃ъ , и҆ съѻ҆блада́ете ꙁемле́ю преⷣ собо́ю . тогда̀ дадите иⷨ ꙁе́млю галаа́довꙋ . въ ѻ҆дръжа́нїе · А҆́ще л҄и не преидⷮꙋ въѻ҆рꙋже́ни с ва́ми на́ брань преⷣ гм҃ъ да препꙋ́стите и҆мѣнїе и҆хъ . и҆ же́ны и҆хъ , и҆ ско́ты и҆хъ . прежде васъ на ꙁемлю̀ ханаа́ню . и҆ да причастѧⷮсѧ с вами на ꙁемлѝ ханаа́ни · И҆ ѿвѣща́ша же сн҃ове рꙋви́мли и҆ сн҃ове га́довы гл҃ще , е҆ли́ко гл҃етъ г҃ь рабомъ свои̑мъ та́ко сътвориⷨ м҄ы , пре́идемъ въѻ҆рꙋжени преⷣ гм҃ъ . в ꙁемлю ханаа́ню . и҆ дастѐ наⷨ въ ѻ҆дръжа́нїе странꙋ сїю і҆ѻ҆рда́на · И҆ дастъ иⷨ моѷсїи сн҃омъ га́довомъ . и҆ сн҃омъ рꙋви́млемъ . и҆ полꙋ племе́ни манасїинꙋ , сн҃овъ і҆ѻ҆сифль , црⷵтво сїѻ́на цр҃ѧ а҆м̾мореи́ска и҆ црⷵтво ѻ҆гово , цр҃ѧ васа́нѧ , ꙁеⷨлю и҆ грады . и҆ съ предѣлы е҆ѧ̀ . и҆ гра́ды ѻ҆крⷵтъныѧ ꙁемлѧ̀ · И҆ съгради́ша сн҃ове га́довы , даво́ѳъ , и҆ а҆староⷴ‍҇ , и҆ а҆ро́иръ , и҆ съфа́нъ , и҆ а҆ꙁи́ръ и҆ въꙁнесоша и҆хъ , и҆ на а҆мъвра́ма , и҆ веѳара́на грады тве́рды , и҆ ѻ҆грады ѻ҆вцам̾ · Сн҃ове же рꙋви́мли , съгради́ша е҆сево́на и҆ е҆леа́ли , и҆ каа̑риѳе́ма и҆ наво́на , и҆ вее̑льмеѻ́на ѻ҆градиша ѻ҆крⷵтъ , и҆ севама · И҆ проꙁваша по и҆менемъ своиⷨ , и҆мена градом̾ ꙗ҆́же съградиша · И҆ шеⷣ ѹ҆́ръ сн҃ъ махи́роⷡ‍҇ , внꙋкъ манасїевъ въ галаа́дъ , и҆ вꙁѧ̀ е҆го и҆ погꙋбѝ ам̾море́ѧ живꙋщаго в немъ · И҆ дастъ моѷсїи галаа́дъ махи́рꙋ , сн҃ꙋ манасїинꙋ и҆ в̾сели́сѧ т҄ꙋ · И҆ а҆еръ сн҃ъ манасїевъ , и҆́де и҆ прїѧ̀ се́ла и҆хъ , и҆ проꙁваша ѧ҆̀ се́ла и҆а̑е́рова · И҆ нава́нъ шеⷣ прїѧ̀ канаѳа , и҆ се́ла е҆го , и҆менова̀ ѧ҆̀ наванъ ѿ и҆мени свое̑го ·
Глⷡ‍҇а , л҃г · Сїи станове сн҃овъ і҆и̑л҃въ . ꙗ҆́же и҆ꙁыдо́ша и҆ꙁ̾ ꙁемлѧ̀ е҆гѷпет̾скїѧ , съ си́лою иⷯ . рꙋко́ю моѷсїѻ҆вою , і҆ а҆а̑ро́нею · И҆ въписа̀ моѷсїи въꙁдвиженїѧ и҆хъ . и҆ ста́нове и҆хъ , по словесѝ гн҃ю · Сїи же ста́нове ше́ствїѧ пꙋтѝ и҆хъ · И҆ въꙁдвиго́шасѧ ѿ раме́с̾сы . въ мцⷵъ , а҃ . въ е҃і . дн҃ь , а҃ . мцⷵа , наѹ҆́трїѧ па́схи и҆ꙁыдо́ша сн҃ове і҆и̑л҃ьтестїѝ , рꙋко́ю высо́кою преⷣ всѣми е҆гѷптѧны · Є҆гѷптѧне же погрѣба́хꙋ ѹ҆ме́ршаѧ ѿ ни́хъ вс҄ѧ , ꙗ҆́же и҆ꙁбѝ г҃ь весь первене́цъ в ꙁемлѝ е҆гѷпет̾стѣи , и҆ въ бо́ѕѣхъ и҆хъ , сътворѝ ѿмще́нїе г҃ь . И҆ въꙁдви́гше же сѧ сн҃ове і҆и̑л҃ви ѿ раме́с̾сы , въполчи́шасѧ въ сохо́ѳѣ · И҆ въꙁдвиго́шасѧ ѿ сохо́ѳа въполчи́шасѧ въ вꙋѳа́нѣ , и҆же е҆сть ча́сть нѣ́ каѧ пꙋсты́нѧ · И҆ въꙁдвиго́шасѧ ѿ вꙋѳа́на . и҆ въ полчи́шасѧ въ ѹ҆́стїи ро́ѳи , и҆же е҆сть прѧ́мо ве е҆льсеⷴ‍҇фо́нꙋ · И҆ въполчи́шасѧ прѧ́мо магда́дꙋ · И҆ въꙁ двиго́шасѧ прѧ́мо хиро́ѳꙋ , и҆ прои̑до́ша средѝ морѧ въ пꙋсты́ню . і҆ и҆до́ша пꙋтеⷨ тр҄и дн҃и , въ пꙋсты́ ни то́и и҆ въполчи́шасѧ въ го́ркостехъ · И҆ въꙁдвиго́ шасѧ ѿ го́ркости , и҆ прїидо́ша въ е҆ли́мъ . въ е҆ли́мѣ же бѣ́ста . в҃і , и҆сто́чника . во́дъ . и҆ о҃ , ѿ р́асли фи́никъ , и҆ въполчи́шасѧ ѹ҆ воды̀ та́мо · И въꙁдви́гшесѧ ѿ еле́ма , въполчи́шасѧ ѹ мо́рѧ чр́ьмнаго · И҆ въꙁдвиго́шасѧ ѿ мо́рѧ чр́ьмнаго и҆ въполчи́шасѧ въ пꙋсты́ни си́нъ · И҆ воⷥдвиⷢ‍҇шесѧ ѿ пꙋсты́ни си́нъ , и҆ въполчи́шасѧ въ рафа́ка · И въꙁдви́гшесѧ ѿ рафа́ка , и҆ въполчи́шасѧ въ е҆лꙋ́ сѣ и҆ въꙁдви́гшесѧ ѿ е҆лꙋ́са . и҆ въполчи́шасѧ въ рафиди́нѣ , и҆ не бысть таⷨ воды̀ лю́демъ пи́ти И҆ въꙁдви́гъшесѧ ѿ рафиди́на . и҆ въполчи́шасѧ въ пꙋсты́ни си́нъ · И҆ въꙁдви́гшесѧ ѿ пꙋсты́ни си́н̾ , въполчи́шасѧ въ гро́бѣхъ похотѣ́нїѧ · И въꙁ̾двиⷢ‍҇шесѧ ѿ гроⷠ‍҇ похотѣнїѧ , и҆ въпол̾чи́шасѧ въ а҆сиро́ѳѣ · И҆ въꙁдвиⷢ‍҇шесѧ ѿ а҆сиро́ѳа , и҆ въпол чи́шасѧ въ раѳа́мѣ · И҆ въꙁдви́гшесѧ ѿ раѳа́м и҆ въполчи́шасѧ въ ревонъ фаре́са · И҆ въꙁдвиго́ша сѧ ѿ ревонъ фаре́са , въполчи́шасѧ в лем̾во́ нѣ · И҆ въꙁъдви́гшесѧ ѿ лем̾во́на . въпоⷧ‍҇ чи́шасѧ въ рес̾са́нѣ · И҆ въꙁдвиго́шасѧ ѿ рес̾са́ на . въполчи́шасѧ в макело́ѳѣ · И҆ въꙁдви́г нꙋлисѧ ѿ макело́ѳа , въполчи́лисѧ въ а҆ръса фа́ѳъ · И҆ въꙁъдвиго́шасѧ ѿ а҆ръсафа́ѳъ горы̀ и҆ въполчи́шасѧ въ харада́ѳе · И҆ въꙁъдви́гнꙋшасѧ ѿ харада́ѳа , и҆ въполъчи́шасѧ въ македо́ѳѣ · И въꙁдви́гнꙋша ѿ македо́ѳа , и҆ въполчи́шасѧ въ катаа́ѳѣ · И҆ вѣꙁдви́гшесѧ ѿ катаа́ѳа . и҆ въ плчи́шасѧ въ ѳара́ѳе · И҆ въꙁдви́гшесѧ ѿ ра́ѳа и҆ въполчи́шасѧ въ маѳѣ́кꙋ · И҆ въꙁдви́гшесѧ ѿ маѳе́ка . и҆ въполчи́шасѧ въ а҆селъмо́нѣ · И҆ въ ꙁдви́гшесѧ ѿ а҆селмо́на и҆ въполчи́шасѧ въ масꙋ ро́ѳѣ · И҆ въꙁдви́гошасѧ ѿ масꙋро́ѳа , и҆ въполчи́шасѧ въ нака́не · И҆ въꙁдви́гошасѧ ѿ ванака́на , и҆ въполчи́шасѧ в горѣ гаⷣда́дове · И҆ въꙁдви́гшеⷤ‍ⷷсѧ ѿ горы̀ гаⷣда́довы , и҆ въполчи́шасѧ въ е҆тева́ѳе · И҆ въꙁдвиго́шасѧ ѿ е҆тева́ѳа и҆ въполчи́шасѧ въ е҆м̾рво́нѣ · И҆ въꙁдви́гшесѧ ѿ е҆м̾рво́на , и҆ въполчи́шасѧ въ геѳъсїѻ́нѣ гаве́ръ · И҆ въꙁдви́гше же сѧ ѿ геѳъсїѻ́нъ гавера , и҆ въполчи́шасѧ въ пꙋсты́ни си́нъ · И҆ въꙁдви́гшесѧ ѿ пꙋсты́ни си́нъ , и҆ въполчи́шасѧ въ пꙋсты́ни фаранѣ и҆же е҆сть кадиⷵ · И҆ въꙁдвиго́шасѧ ѿ кади́са , и҆ въполчи́шасѧ въ горѣ ѻ҆́рѣ блиꙁꙋ ꙁемлѝ е҆до́мли · И҆ въꙁы́де а҆аро́нъ жре́цъ на горꙋ̀ ѻ҆́ръ , повелѣнїемъ гн҃имъ , и҆ ѹ҆́мре т҄ꙋ , въ м҃ , лѣтъ , и҆ꙁшеⷣствїѧ сн҃овъ і҆и̑л҃въ , и҆ꙁ̾ ꙁемлѧ̀ е҆гѷпет̾ски , мцⷵа е҃ го , въ а҃ дн҃ь , мцⷵа · А҆а̑роⷩ‍҇ же бѧ́ше р҃ , к҃ , г҃ , лѣтъ . е҆гда̀ ѹ҆́мре въ горѣ ѻ҆́рѣ · И҆ ѹ҆слы́шавъ хананей цр҃ь а҆родо́въ , сїи же живѧ́ше в ꙁемлѝ ханаа́нѣ . е҆гда̀ вхожда́хꙋ сн҃ове і҆и̑л҃вы · И҆ въꙁдви́гшесѧ ѿ горы̀ ѻ҆́ры . и҆ въполчи́шасѧ в селмо́нѣ · Въꙁдви́гше же сѧ ѿ селмо́на , и҆ въпоⷧ‍҇чи́шасѧ въ фино́нѣ · И҆ въꙁдвиⷢ‍҇шеⷤ‍ⷷсѧ ѿ фино́на , и҆ въполчи́шасѧ въ ѻ҆воѳѣ · И҆ въꙁдви́гше же сѧ ѿ воѻ҆во́ѳа . и҆ въполчи́шасѧ въ га́и ѻ҆б о́нꙋ странꙋ̀ предѣ́лъ моа́вль · И҆ въꙁъдви́гше же сѧ ѿ га́иѧ , и҆ въполчи́шасѧ въ дево́нѣ га́дъ · И҆ въꙁдви́гшесѧ ѿ девона га́да . въполчи́шасѧ въ гелмо́нѣ девлаѳе́мъ · И҆ въꙁдви́г̾шесѧ ѿ гелмо́на девлаѳе́ма , и въполчишасѧ в гора́хъ а҆варимлѧхъ прѧ́мо нава́вꙋ · И въꙁдвигшесѧ ѿ горы̀ а҆вари́млѧ . и въполчи́шасѧ на ꙁа́пади моа́вли ѹ҆ і҆ѻ҆рда́на прї е҆рихо́нѣ · И҆ воⷥдвиго́шасѧ ѿ ꙁа́пада моа́влѧ , и въпоⷧ‍҇чишасѧ ѹ҆ і҆ѻⷬ‍҇да́на межꙋ симо́фоⷨ до веⷧ‍҇саѳи́ма на ꙁа́пады моа́ва И҆ гл҃а г҃ь къ моѷсїю въ ꙁа́падѣ моа́ва , ѹ҆ і҆ѻ҆рда́на . при е҆рихо́нѣ рекїи · Гл҃и сн҃омъ і҆и̑л҃евымъ и҆ рече́ши к ни́мъ . в҄ы прехо́дите і҆ѻ҆рда́нъ , въ ꙁе́млю ханаа́ню · И҆ да погꙋ́бите вс҄ѧ живꙋщаѧ на ꙁемлѝ ѿ лица̀ ва́шего . и҆ раꙁдрꙋши́те стражбы̀ иⷯ . и҆ вс҄ѧ и҆́долы и҆ꙁлїа́ныѧ и҆ꙁва́ѧнїѧ и҆х̾ погꙋбите ѧ҆̀ . и҆ вс҄ѧ ка́пища иⷯ раꙁрꙋши́те , и҆ погꙋби́те вс҄ѧ живꙋщаѧ на ꙁемлѝ · И҆ всели́тесѧ в н҄ю , ва́мъ б҄о да́лъ е҆сми ꙁе́млю и҆хъ , ѻ҆́крⷵтъ по жре́бїю ѻ҆быи́мете ꙁе́млю и҆хъ въ ѻ҆держа́нїе , по племе́немъ вашимъ . мно́гимъ ѹ҆мно́жите ѻ҆держа́нїе и҆хъ , и҆ ма́лыⷨ ѹ҆ма́лите ѻ҆держа́нїе ихъ . в не́иже и҆ꙁы́детъ жре́бїи е҆го , та́мо да бꙋдетъ е҆го , по племе́немъ ѿчьствїи ва́ ҃ шихъ причасти́те · А҆́ще л҄и не погꙋ́бите живꙋщ́ихъ на ꙁемлѝ ѿ лица̀ ва́шего . и҆ бꙋ́детъ ꙗ҆́же ѻ҆ста́вите ѻ҆ нихъ , ѻ҆стъни въ ѻ҆́чїю ва́шею . и҆ ꙗ҆́ꙁвы въ ре́брахъ ва́шихъ . и҆ съвраждꙋ́ютъ вамъ на ꙁемлѝ на не́и же всели́тесѧ · И҆ бꙋ́детъ ꙗ҆́коже помы́слихъ сътвори́ти ѻ҆нѣ́мъ , т҄о сътворю̀ ва́мъ ·
Глⷡ‍҇а , л҃д · И рече г҃ь къ моѷсїю гл҃ѧ . ꙁаповѣж́дь сн҃омъ і҆и̑л҃евыⷨ , и҆ рече́ши къ ни́мъ · Вы̑ вхо́дите въ ꙁе́млю ханаа́ню . и҆ сїѧ же бꙋ́детъ вамъ , въ причаще́нїе ꙁемлѧ̀ ханаа́нѧ . съ предѣ́лы е҆ѧ̀ · И҆ да бꙋ́детъ вамъ ѹ҆́го́лъ . ꙗ҆же ѿ лива́на ѿ пꙋсты́ни си́нъ даже до е҆до́ма . и҆ да бꙋ́дꙋтъ ваⷨ прѣдѣ́лы да́же до лива́на . ѿ кра́ѧ мо́рѧ слн҃чнаго ѿ въсто́къ · И҆ да ѻ҆бы́идꙋтъ ваⷵ прѣдѣ́лы . ѿ лива́на до въше́ствїѧ и҆кро́винѧ , и҆ да про́идетъ до е҆на́къ , и҆ да бꙋ́детъ хо́дъ и҆схо́дъ е҆го на лива́нъ , кадис̾ варїи · И҆ да и҆ꙁы́детъ на село̀ а҆раа́дово . и҆ да про́идетъ до селмо́на , и҆ да ѻ҆бы́идетъ прѣдѣ́лы ѿ селмо́на , водоте́чь е҆гѷпетскꙋ . и҆ да бꙋ́детъ и҆схоⷣ мо́ре вели́кое · И҆ предѣ́лы мо́рстїи да бꙋдꙋтъ ваⷨ . мо́ре вели́кое да ѹ҆лꙋчиⷮ . с҄е да бꙋ́детъ ваⷨ прѣдѣ́лъ мо́рскїи · И҆ с҄е да бꙋ́детъ ваⷨ предѣ́лъ к сѣверꙋ ѿ мо́рѧ вели́каго . и҆ꙁмѣ́рите сами себѣ ѿ горы̀ , горо́ю · И҆ꙁмѣ́рите са́ми себѣ . въходѧ́щеи въ е҆ма́ѳъ , и҆ да бꙋдꙋтъ прехо́дъ е҆го предѣ́лы а҆сада́да . и҆ да и́дꙋтъ прѣдѣ́лы ꙁье̑фро́на · И҆ да бꙋ́детъ и҆схо́дъ е҆го а҆р̾сена́инъ , с҄е да бꙋ́дꙋтъ предѣ́лы ѿ сѣ́вера · И҆ꙁмѣ́рите же са́ми себѣ и҆ прѣдѣ́лы въсто́чныа . ѿ а҆рсенаи́на до сепфа́ма . и҆ да сни́дꙋтъ прѣдѣ́лы ѿ сепфа́м аръвила ѿ въсто́къ на и҆сто́чники . и҆ да сни́дꙋтъ прѣдѣ́лы ви́лы , и҆ да про́идꙋтъ на́ море хенере́ѳъ , ѿ въсто́къ · И҆ да сни́дꙋтъ предѣ́лы на і҆ѻрда́нъ . и҆ да бꙋ́детъ предѣ́лъ е҆го море сланое . т҄а бꙋ́дет̾ ꙁемлѧ̀ ваⷨ . и҆ предѣ́лы е҆ѧ̀ ѻ҆́крⷵтъ · И҆ ꙁаповѣ́да моѷсїи сн҃омъ і҆и̑л҃евымъ гл҃ѧ , с҄и ꙁемлѧ̀ ю҆́же прїимете съ причаще́нїемъ по жре́бїю . ꙗ҆́коже повелѣ г҃ь , да́ти е҆ѧ̀ . девѧтѝ племеⷩ‍҇ . и҆ полꙋ̀ племе́ни манасїи́нꙋ · Ꙗ҆́коже вꙁѧ́ша племѧ̀ сн҃въ рꙋви́мль , и҆ племѧ̀ сн҃овъ га́довъ . по домоⷨ ѿч҃ьствъ и҆хъ . и҆ по́лъ племе́ни манасїи́на , вꙁѧ́ша прича́стїа своѧ · дв҄ѣ племе́ни и҆ по́лъ племе́ни прїѧ́ша прича́стїѧ своѧ ѹ҆ і҆ѻ҆рда́на , при е҆рихо́нѣ ѿ полꙋ̀дн҃ѧ на въсто́ки · И҆ рече г҃ь къ моѷсїю гл҃ѧ , с҄и и҆мена̀ мꙋжь и҆же раꙁдели́ти вамъ ꙁемлю̀ . е҆лиа̑ꙁа́ръ жре́цъ и҆сꙋсъ на́вѵнъ · И҆ кн҃ѕѧ е҆ді́наго ѿ племе́ни да по́имете раꙁделити ва́мъ ꙁе́млю · Сїи же и҆мена̀ мꙋже́мъ племе́ни і҆ю́дина . хале́въ сн҃ъ и҆гефѳо́нинъ · И҆ племе́ни симеѻ́нѧ , саламїи́ль сн҃ъ семиѹ҆́довъ · И҆ племе́ни венїами́нѧ , е҆льда́съ сн҃ъ хасъло́новъ · И҆ племе́ни да́нова кн҃ѕь въкеро́вь , сн҃ъ е҆кли́нинъ · И҆ сн҃овъ и҆ѻ́сифль , племе́ни сн҃овъ манасїи́нь . кн҃ѕь а҆нїи̑ль , сн҃ъ сꙋфи́довъ · И҆ племе́ни сн҃овъ е҆фрѣ́мль . кн҃ѕь камꙋ́иль , сн҃ъ сафта́новъ · И҆ племе́ни ꙁаѹ҆ло́нѧ кн҃ѕь е҆лисафа́нъ сн҃ъ харъна́ховъ · И҆ племе́ни сн҃въ и҆сахаровъ , кн҃ѕь фан̾тїи́ль , сн҃ъ ѻ҆ꙁаи̑нь · И҆ племе́ни сн҃овъ а҆сри́въ , кн҃ѕь а҆хиѻ́ръ сн҃ъ селемїи · И҆ племе́ни сн҃овъ неѳали́мль . кн҃ѕь фадїиⷧ‍҇ , сн҃ъ и҆а̑миѹ҆́довъ · Сїи и҆мже ꙁаповѣ́да г҃ь . пречасти́ти сн҃оⷨ и҆і̑л҃евыⷨ . въ ꙁемлѝ хана́ани ·
Глⷡ‍҇а , л҃е · И рече г҃ь къ моѷсїю на ꙁа́пади моа́ва , ѹ҆ і҆ѻ҆рдана при е҆рихо́не гл҃ѧ · Ꙁаповѣждь сн҃омъ і҆и̑л҃евымъ . и҆ дадѧⷮ левѷтоⷨ ѿ прича́стїа ѻ҆дръжа́нїа и҆х̾ . гра́ды всели́тесѧ , и҆ хлѣвины . града ѻ҆крⷵтъ и҆хъ дадѧ́тъ левѷтомъ · да бꙋ́дꙋтъ гради и҆хъ вселѧ́тисѧ , и҆ ѹ҆ча́стїа и҆хъ да бꙋдꙋтъ ско́томъ иⷯ , и҆ всемꙋ̀ четвероно́жномꙋ и҆хъ · И҆ ѻ҆бдержа́нїе градоⷡ‍҇ и҆хже да́сте левѷтомъ ѿ стены̀ града вн҄ѣ , дв҄ѣ ты́сѧщи лакоⷮ ѻ҆́крⷵт̾ · И҆ да и҆ꙁмѣ́риши странꙋ вн҄ѣ гра́да , ꙗ҆́же на восто́къ . двою̀ ты́сѧщꙋ лакот̾ · И҆ страна̀ и҆же къ сѣ́верꙋ двою̀ ты́сѧщꙋ лако́тъ · И҆ страна̀ ꙗ҆́же къ мо́рю двою̀ ты́сѧщꙋ ла́котъ · И҆ страна̀ ꙗ҆́же ко ꙁа́падꙋ двою̀ ты́сѧщꙋ ла́котъ · И҆ гра́ды же посредѣ сего̀ да бꙋ́дꙋтъ вамъ , и҆ съдръжа́нїа гра́довъ · И҆ грады ꙗ҆же да́сте левѷтоⷨ ѕ҃ , граⷣ да бꙋ́дꙋтъ ѹ҆бѣжныⷯ . и҆же да́сте бѣ́гати в н҄ѧ ѹ҆би́вшимъ . и҆ къ сиⷨ же , м҃ и҆ в҃ , грады · Всѣ́хъ гра́довъ и҆хже да́сте левѷтоⷨ м҃ и҆ и҃ градоⷡ‍҇ . и҆ хлѣви́ны иⷯ · Сїа же и҆ гра́ды иⷯже да́сте иⷨ , ѿ ѻ҆дрьжа́нїа сн҃овъ і҆и҃леⷡ‍҇ ѿ многихъ мно́го , ѿ ма́лыхъ ма́ло . ко́ждо по прича́стїю свое̑мꙋ , е҆же пречастѧтъ , да дадѧ́тъ ѿ грⷣа левѷтомъ · И҆ рече г҃ь къ моѷсїю гл҃ѧ . гл҃и сн҃омъ і҆и҃левымъ рекїи къ ниⷨ . в҄ы минꙋ́ете і҆ѻ҆рда́нъ въ ꙁе́млю ханаа́ню . и҆ раꙁлꙋчи́те са́ми себѣ грады и҆ ѹ҆бѣженїа да бꙋ́дꙋтъ ва́мъ . ѹ҆бѣжати в н҄ѧ ѹ҆бо́иникꙋ , всѧⷦ‍҇ ѹ҆би́вый дш҃ю не хотѧ̀ · И҆ да бꙋдꙋтъ вамъ гра́ди ѹ҆бѣжа́нїа , ѿ сердобо́лныѧ крови . да не ѹ҆́мретъ ѹ҆би́выи . дон̾деже ста́нет преⷣ сонмом̾ на сꙋдѣ . И҆ гра́ды ꙗ҆́же да́сте , ѕ҃ , граⷣ ѹ҆бѣж̾ныхъ да бꙋ́дꙋтъ ваⷨ . г҃ , гра́ды , дасте ѻ҆бо́нꙋ странꙋ̀ і҆ѻ҆рда́на . И҆ тр҄и грады да́сте въ ꙁемлѝ ханаа́ни , ѹ҆бѣ́жище да бꙋ́деⷮ · Сн҃омъ і҆и̑л҃евыⷨ и҆ прише́лцꙋ , и҆ ѻ҆бита́лникꙋ , и҆же въ ва́съ . да бꙋ́дꙋтъ гра́ди сїй въ ѹ҆бѣжа́нїе ѹ҆бѣга́ти та́мо всѧ́комꙋ , ѹ҆бива́ющемꙋ дш҃ꙋ нехотѣ́нїемъ , а҆́ще ли сосꙋ́домъ желѣꙁныⷨ ѹ҆бїет̾ и҆̀ и҆ ѹ҆́мреⷮ . ѹ҆бі́ица е҆сть , смр҃тїю да ѹ҆́мретъ ѹ҆бі́ица · А҆́ще ли ка́менемъ и҆ꙁ рꙋкѝ , ѹ҆бїетъ и҆̀ , и҆ е҆же ѹ҆́мрети ѿ него , и҆ ѹ́мретъ , ѹ́бїица е҆сть , смр҃тїю да ѹ҆́мреⷮ ѹ҆бїйца · А҆́ще ли сосꙋ́домъ дре́вѧнымъ , и҆ꙁ рꙋкѝ е҆гоже ради ѹ҆́мрети , и҆ тѣмъ ѹ҆бїетъ и҆̀ и҆ ѹ҆́мреⷮ , ѹ҆бі́ица е҆сть , смр҃тїю да ѹ҆́мретъ ѹ҆бі́ица · О҆у́жикъ крови тоѧ̀ да ѹ҆бі́етъ ѹ҆би́вшаго , е҆гда̀ ѹ҆срѧ́щетъ и҆̀ тогда̀ ѹ҆бїетъ и҆̀ · А҆́ще вражды̀ ради вр́ьжетъ на́нь , всѧ́къ сосꙋ́дъ с хи́тростїю и҆ ѹ́мретъ · И҆л҄и съ гнѣ́вомъ ѹ҆би́лъ и҆̀ рꙋко́ю и҆ ѹ́мретъ , смр҃тїю да ѹ҆́мретъ ѹ҆би́выи , ѹ҆бі́ица б҄о е҆сть . смр҃тїю да ѹ҆́мреⷮ ѹ҆би́ваѧ и҆̀ · О҆у́жикъ крови , да ѹ҆бїетъ , ѹ҆бїйцꙋ , е҆гда̀ стрѣтитсѧ с ниⷨ · А҆́ще л҄и внеꙁа́пꙋ и҆ не вражды̀ ради , вр́ьжеⷮ на́нь всѧкъ сосⷣꙋ , и҆ не съ вра́ждо́ю · И҆л҄и всѧ́кимъ ка́мыкомъ и҆мже вр́ьжетъ невѣ́дыи и҆ па́детъ на него и҆ ѹ́мрет̾ , сїи же врагъ е҆го не бѣ , ни́же хотѧ́и ѕла̀ е҆мꙋ твори́ти · И҆ да сꙋдиⷮ соньмъ междꙋ̀ ѹ҆би́вшимъ , и҆ межи ѹ҆́жикою кро́ви , по раⷥсꙋдженїю ѻ҆́номꙋ · да и҆ꙁба́витъ со́ньмъ ѹ҆би́вшаго и҆̀ , ѿ ѹ҆́жика кро́ви . и҆ да ѹ҆ста́виⷮ со́ньм̾ въ градѣ ѹ҆бѣжнеⷨ во́ньже ѹ҆бѣжиⷮ , да живетъ т҄ꙋ . до́ндеже ѹ҆́мретъ жре́цъ вели́кїи · е҆гоже пома́ꙁаша е҆ле́ѻмъ ст҃ымъ · А҆́ще л҄и и҆сходомъ и҆ꙁы́идеⷮ ѹ҆би́выи , вн҄ѣ предѣлъ гра́да во́ньже ѹ҆вѣглъ та́мо , и҆ ѻ҆брѧ́щетъ и҆̀ ѹ҆́жика кро́ви , вн҄ѣ предѣлъ гра́да ѹ҆бѣжаⷡ‍҇шаго е҆мꙋ , ѹ҆бїетъ ѹ҆́жикъ кро́ви . ѹ҆бившаго , нѣсть повин̀енъ · Въ гра́де б҄о ѹ҆бѣжа́нїа да живе́тъ , до́ндеже ѹ҆́мретъ жре́цъ вели́кїи · По ѹ҆мр҃твїи жерца̀ вели́каго да с҄ѧ ѻ҆брати́тъ ѹ҆би́выи , въ ꙁе́млю ѻ҆дръжа́нїа свое̑го · И҆ да бꙋ́детъ с҄е вамъ въ ѻ҆правле́нїе сꙋда , в роже́нїа ва́ша , въ всⷯѣ селе́нїихъ ва́шиⷯ · Всѧ́каго ѹ҆би́вшаго дш҃ꙋ , сꙋдїа по словесе́мъ преⷣ по́слꙋховъ да ѹ҆бїетъ ѹ҆би́вшаⷢ‍҇ . по́слꙋх же е҆ді́нъ да не послꙋшествꙋеⷮ на́ смр҃ть дш҃и · И҆ да не во́ꙁмете и҆скꙋ́па на дш҃и , ѿ ѹ҆би́вшаго . повиⷩ‍҇нꙋ сꙋщꙋ е҆мꙋ ѹ҆бїенїю смр҃тїю ѹ҆бо да ѹ҆́мретъ · И҆ да не во́ꙁмете и҆скꙋпа , ꙁа́ дꙋшꙋ ѿ ѹ҆би́вшаго ви́ннаго сꙋща́го на ѹ҆бїенїе , смр҃тїю б҄о да ѹ҆́мретъ · И҆ да не во́ꙁметъ и҆скꙋ́па , на ѹ҆бѣже́нїе во́ грⷣа ѹ҆бѣженїа , да па́ки живе́тъ на ꙁемлѝ , до́ндеже ѹ҆́мретъ жре́цъ вели́кїи · И҆ да не поги́бнеⷮ ꙁемлѧ̀ ѹ҆бїе́нїемъ на не́иже в҄ы ѻ҆бита́ете . кро́вь б҄о сїа побїет̾ ꙁе́млю , и҆ не ѻ҆чи́ститсѧ ꙁемлѧ̀ ѿ кро́ви пролїа́нныѧ на не́и , толи́ко ѿ кро́ви пролива́ющаго · да не ѻ҆сквръни́те ꙁемлѧ̀ , на не́иже живе́те  . на не́иже а҆́ꙁъ вселѧ́юсѧ посредѣ ваⷵ , а҆́ꙁъ б҄о е҆смь г҃ь , вселѧ́аисѧ средѣ сн҃овъ і҆и̑л҃евъ ·
Глⷡ‍҇а , л҃ѕ · И прїидо́ша кн҃ѕи ѿч҃ьствъ , сн҃ъ галаа́довыⷯ , сн҃а махи́рова , сн҃а манасі́ина , ѿ племе́ни сн҃овъ і҆ѻ́сифль . и҆ гл҃аша прⷣе моѷсїѻ҆мъ и҆ прⷣе е҆лїа́ꙁа́ромъ жерцеⷨ , и҆ преⷣ кн҃ѕи домо́въ ѿч҃ьства , сн҃овъ і҆и̑ле выⷯ · И҆ реко́ша г҃ꙋ на́шемꙋ , повелѣ г҃ь ѿда́ти ꙁе́млю , прича́стїа по жре́бии и҆ сн҃омъ і҆и̑л҃евымъ . и҆ г҃ꙋ на́шемꙋ ꙁаповѣ́да г҃ь . да́ти прича́стїе , са́лпаа̑да бра́та на́шего дще́ремъ е҆го · И҆ бꙋдⷮꙋ л҄и е҆ді́номꙋ , ѿ племени сн҃овъ і҆и̑л҃ев̾ и҆на́го племе́ни в̾ же́ны , и҆ ѿлꙋчиⷮсѧ прича́стїе и҆хъ , ѿ ѻ҆дрьжа́нїа ѿцъ на́шиⷯ . и҆ приложи́тсѧ къ прича́стїю племе́ни , и҆мже бꙋдⷮꙋ в̾ жены̀ , и҆ ѿ жребїа причастїа на́шего ѿлꙋчиⷮсѧ · А҆́ще бꙋ́дꙋт̾ ѹ҆ ѿꙗ҆́тїе сн҃овъ і҆ил҃евъ , и҆ приложиⷮсѧ прича́стїе иⷯ , къ прича́стїю племе́не . и҆мже а҆́ще бꙋдꙋт̾ в̾ жены . и҆ ѿ прича́стїа племе́ни ѿчьства ва́шего , ѿлꙋчаⷮсѧ прича́стїа и҆хъ · И҆ ꙁаповѣ́да моѷсїи сн҃омъ і҆и̑л҃евыⷨ по повелѣ́нїю гн҃ю гл҃ѧ , си́це племе́ни сн҃омъ і҆ѻ҆сифлеⷨ гл҃ющи и҆́стин̾но · Се̑ слово е҆же ꙁаповѣ́да г҃ь дще́реⷨ сал̾паа́довыⷨ гл҃ющи , и҆дѣже а҆́ще го́дѣ иⷨ да бꙋдⷮꙋ въ жены , ра́ꙁвѣ ѿ соⷩ‍҇ма ѿч҃ьства свое̑го да бꙋдⷮꙋ въ же́ны · И҆ да не и҆ꙁменитсѧ прича́стїе сн҃овъ і҆и̑л҃евъ , ѿ племе́не въ племѧ̀ и҆́но · Ꙗ҆́ко ко́ждо въ прича́стїи племе́ни ѿч҃ьства своеⷢ‍҇ . да сѧ же́нѧⷮ сн҃ове і҆и̑л҃еви · И҆ всѧ́ка дщѝ ѹ҆́жика сꙋщи дръжа́ще прича́стїе ѿ племе́ни сн҃овъ і҆и̑л҃евъ . е҆ді́номꙋ ѿ со́ньма ѿч҃ества е҆ѧ̀ да бꙋдеⷮ жена̀ , да ѹ҆жичествꙋю̑тъ сн҃ове і҆и̑л҃еви , ко́ждо прича́стїе ѿц҃а своеⷢ‍҇ · И҆ да не и҆ꙁмениⷮсѧ прича́стїе ѿ племе́ни , въ племѧ̀ и҆́но . н҄о ко́ждо въ прича́щенїе свое да сѧ пое̑млюⷮ сн҃ове і҆и̑л҃еви , ꙗ҆́коже повелѣ г҃ь моѷсїю , та́ко сътвори́ша дще́ри сал̾паа́довы · И҆ бы́ша маа̑ла , и҆ ферса и҆ е́гла , и҆ меⷧ‍҇ха , и҆ нꙋѧ̀ , дще́ри сал̾паа́довы , бра́тииⷨ сн҃оⷨ ѿ со́нма манасїи́на , сн҃овъ і҆ѻ́сифль быша же́ны , и҆ бысть прича́стїе и҆хъ в̾ племе́ни со́нма ѿц҃а иⷯ · Сїи ꙁа́повѣди и҆ ѻ҆правле́нїа и҆ сꙋды̀ . ꙗ҆́же ꙁаповѣ́да г҃ь рꙋко́ю моѷсїевою , на ꙁа́пади моа́ва , на і҆ѻрда́нѣ ѹ҆ е҆рихо́на ·
Коне́цъ , четве́ртымъ кни́гаⷨ моѷсїѻ́выⷨ . И҆́мать в себѣ Глⷡ‍҇а , л҃ѕ ·
