ПЄ́РВЫИ КНИ́ГИ ПАРАЛИПОМЄ́НОⷩ‍҇
Глⷡ‍҇а , а҃ · Ада́мъ , си́фъ , е҆но́съ , каи̑на́нъ , малелеи́лъ , і҆а̑ре́дъ . е҆но́хъ , маѳесаи́лъ , ламе́хъ . но́е , сиⷨ , ха́мъ , и҆а̑фе́тъ · Сн҃овеⷤ‍ⷷ а҆фетовы . геме́ръ , и҆ маго́гъ , и҆ мада́и , і҆ѻ҆и̑а́нъ . е҆ли́са , и҆ ѳоваⷧ‍҇ . и҆ мосо́хъ , ѳира́съ · Сн҃ове же геме́ровы , а҆схана́ꙁъ , и҆ рива́ѳъ , и҆ ѳор̾магъ · Сн҃ове же і҆ѻ҆и̑а́ни , е҆ли́са , и҆ ѳар̾си́съ , и҆ хет̾ти́мъ , и҆ додани́нъ · Сн҃ове же ха́мови , хꙋ́съ , и҆ мерсаи́мъ , фꙋдъ . и҆ ханаа́нъ · Сн҃ове же хꙋ́совы , сава̀ , і҆ е҆вила , и҆ сава́та . и҆ регъма́ , и҆ саваѳа́ка · Сн҃ве же регма́новы , сваа̀ и҆ даданъ · Хꙋ́с же родѝ невро́да , и҆ се́и нача̀ бы́ти си́ленъ лове́цъ на ꙁемлѝ · Месраи̑м̾ же родѝ людїи́ма и҆ е҆номи́ма , и҆ лавѷи̑ма , и҆ нефѳосе́имы · И҆ фаѳерои́мы , и҆ персонїимы , и҆ хаслои́мы ѿ ни́х же и҆ꙁыидо́ша филисти́ми , и҆ кафѳорїими · Ханаа́нъ же родѝ сидона прьве́нца свое̑го и҆ хетѳе́ѧ · И҆ е҆вꙋсе́ѧ , и҆ а҆м̾море́ѧ , и҆ гергесе́ѧ · И҆ е҆ве́ѧ , и҆ а҆рꙋке́ѧ , и҆ а҆сене́ѧ · И҆ а҆радїѧ , и҆ самаре́ѧ , и҆ е҆ммаѳїѧ  · Сн҃ове же си́мовы , е҆лаⷨ , и҆ а҆с̾сꙋръ , и҆ а҆рфаѯадъ , и҆ людъ , и҆ а҆ра́мъ , и҆ ѹ́ꙁъ , и҆ л́ꙋдъ , и҆ а҆раⷨ · Кеи̑ же родѝ кена́на , и҆ е҆ѹ́лъ , и҆ е҆ѳе́ръ и҆ мосо́хъ · А҆рфаѯа́дъ же роⷣ‍ꙵ са́лꙋ . и҆ са́ла родѝ е҆вера · Є҆верꙋ же роди́шасѧ дв҄а сн҃а . и҆́мѧ е҆ді́номꙋ фалекъ . ꙗ҆ко во́ дн҃и е҆го раꙁдѣле́на бы́сть ꙁемлѧ̀ . і҆ и́мѧ бра́тꙋ е҆го и҆е̑кта́нъ · Є҆кта́н же родѝ е҆лмода́да и҆ салефъ . и҆ а҆термоѳа , і҆ и҆а̑де́ра · И҆ и҆дора́ма , и҆ ѹ҆ꙁа́ла , и҆ де́клꙋ , и҆ гамаа́ла . и҆ а҆вимеи́ла , и҆ савꙋ · И҆ ѹ҆фира , и҆ е҆вила́та , і҆ ѻ҆ава . вс҄и сїѝ сн҃ове е҆кта́новы · Сн҃ове же си́мовы а҆рфаѯаⷣ . каи̑на́нъ , сала · Є҆веръ фалекъ , рꙋгаѹ҆̀ · Серꙋ́хъ , нахоⷬ‍҇ ѳа́ра · А҆враⷨ то́й е҆сть а҆враа́мъ . сн҃ове же а҆враа́мли . і҆саа́къ , і҆ и҆ꙁмаи́лъ · Сїѧ же ро́ди и҆хъ . прьве́нецъ и҆ꙁмаи́ловъ навеѻ́ѳъ , и҆ сида́ръ , и҆ а҆вдїи́лъ . и҆ мавса́мъ · И҆ масе́ма , і҆ и҆дꙋма . и҆ мас̾са . и҆ а҆дадъ , и҆ ѳемаⷩ‍҇ и҆ е҆тꙋръ , и҆ нафи́съ , и҆ кедъма . сїи сꙋть сн҃ове и҆ꙁмаи́ли · Сн҃ове же хеⷮтꙋры поⷣложницы а҆враа́мовы роди́ же е҆мꙋ ꙁемра́ма . и҆ е҆ѯа́на , и҆ мадама , и҆ мадїа́ма , е҆свока и҆ сꙋе́ѧ . сн҃ове же е҆ѯа́ни , сава̀ , и҆ деда́нъ · Сн҃ове же деда́новы , рагꙋи́лъ , и҆ навдеи́лъ , а҆сꙋели́мъ , и҆ латесїи́мъ , и҆ лоѻ҆миⷨ сн҃ове же мадїа́мли , гефа́ръ , и҆ ѻ҆феⷬ‍҇ и҆ е҆но́хъ , и҆ а҆вїа́да , и҆ е҆лда́дъ . всѣ же тїи сн҃ове хеⷮтꙋрини · Роди́ же а҆врааⷨ і҆саа́ка , сн҃ове же і҆саа́ковы , и҆са́въ і҆и̑л҃ь . сн҃ове же и҆са́вовы , и҆е̑лифаⷥ , и҆ рагꙋи́лъ , и҆ е҆вꙋлъ , и҆ е҆гломъ , и҆ коре́и · Сн҃ове же е҆лифа́ровы , ѳемаⷩ‍҇ , і҆ и҆ѻ҆ма́ръ , и҆ сфа́ръ , и҆ гоѳа , и҆ кенеⷥ , ѳа́м̾на же подло́жница е҆лифаꙁова , роди е҆мꙋ а҆мади́ка · Сн҃ове же рагꙋи̑левы , нахе́ѳъ , и҆ ꙁара , и҆ сам̾меⷥ , и҆ маꙁе́и · Сн҃ове же сїировы , лотаⷩ‍҇ сꙋва́ль , и҆ севего́нъ , и҆ а҆нанъ . и҆ дисїѻ́нъ , и҆ а҆са́ръ , и҆ рисо́нъ · Сн҃овеⷤ‍ⷷ лота́ни , хор̾рѝ , і҆ и҆ма́нъ . сестра̀ лота́нѧ , ѳа́мна · Сн҃ове же сꙋва́ли а҆дꙋа́ръ , и҆ манала́ѳъ , и҆ ѹ҆ва́лъ , и҆ са́пфи , и҆ ѻ҆на́нъ . сн҃ве же севегони а҆́гла , и҆ а҆нанъ · Сн҃ове же а҆нани , дисоⷩ‍҇ , и҆ е҆лїама дщ̑и а҆на́нѧ втора́ѧ , сн҃ове же дисо́новы , а҆мада́нъ , и҆ е҆сева́нъ . и҆ е҆ѳра́нъ , и҆ хар̾ра́нъ . сн҃овеⷤ‍ⷷ а҆саръ , валааⷨ , и҆ ꙁана́нъ , и҆ лакаⷩ‍҇ . и҆ сн҃ове диго́ни , ѹ҆́съ , и҆ а҆ра́нъ · И҆ тїи сꙋть цр҃и і҆ и҆же црⷵтвова́ша въ ꙁе́мли е҆до́мли , прежде неже бы́сть цр҃ь наⷣ сн҃ы і҆и̑л҃евы · Вала́къ сн҃ъ сеⷫ‍҇фо́ровъ , і҆ и́мѧ гра́дꙋ е҆го дена́ва · О҆у́мре же валакъ и҆ црⷵтвова въ е҆го мѣсто и҆ѻва́в̾ , сн҃ъ ꙁариⷩ‍҇ ѿ воси́ры  · И҆ е҆гда̀ ѹ́мре и҆ѻ҆гававъ . и҆ црⷵтвова̀ въ е҆го мѣсто хꙋса́мъ ѿ ꙁемлѧ̀ ѳемано́ни · И҆ ѹ́мре а҆со́мъ . и҆ црⷵтвовⷶ въ е҆го мѣсто , а҆да́дъ сн҃ъ валъдаⷣ · и҆же пораꙁи мадїа́мꙋ в селѣ моа́вли . і҆ и́мѧ гра́дꙋ е҆го е҆виⷴ‍҇ · И҆ ѹ́мре валдаⷣ и҆ црⷵтвова въ е҆го мѣ́сто сема́ѧ ѿ месери́ка · И҆ ѹ́мре сама́ѧ , и҆ црⷵтвова въ е҆го мѣсто саѹ́лъ ѿ рово́ѳа B  , и҆же бли́ꙁъ рѣкѝ · О҆у́мре же саѹ́лъ . и҆ црⷵтвова въ е҆го мѣ́сто валае̑но́нъ сн҃ъ а҆ховоровъ · И҆ ѹ́мре валае̑ноⷩ‍҇ . и҆ црⷵтвова въ е҆го мѣсто а҆даⷣ , вараⷴ‍҇ , е҆гоже гра́дꙋ и҆́мѧ б҄ѣ фаѹ́л̾ . і҆ и́мѧ женѣ е҆го метавель дщ̑и меꙁаа́дова · И҆ ѹ́мре а҆даⷣ , и҆ нача́ша бы́ти кнѕ҃и е҆домли ꙁа цр҃и во е҆до́мѣ . кн҃ѕь ѳема́н̾ кн҃ѕь а҆лꙋѧ кн҃ѕь и҆еѳафъ · Кнѧⷥ е҆ливема кн҃ѕь и҆л̾ла . кн҃ѕь финоⷩ‍҇ · Кн҃ѕь крїеꙁъ . кнѧ́ѕь ѳема́нъ . кнѧ́ѕь вамаи́лъ . кнѧ́ѕь гамеси́лъ . кнѧ́ѕь а҆рерама́нъ сїи бы́ша кнѧ́ѕи и҆е̑домъстїи ·
Глⷡ‍҇а , в҃ · Сн҃ове же і҆и̑л҃еви сїи сꙋть рꙋви́мъ , симеѻ́нъ , левїи , і҆ѹ́да , и҆саха́ръ , ꙁаѹ҆ло́н̾ данъ , і҆ и҆ѻ́сифъ , вениа̑ми́нъ . неѳали́мъ , гаⷣ . и҆ а҆сиръ · Сн҃ове же і҆ѹ́дины , и҆́ръ , и҆ а҆на́нъ  , и҆ сило́мъ . сїи трїе роди́шасѧ е҆мꙋ ѿ дще́ри сꙋрѧса́ны ханани́тѧныни . бы́сть же и҆́ръ пръве́неⷰ‍҇ і҆ѹ́динъ лꙋка́въ преⷣ гм҃ъ , и҆ ѹ҆бѝ е҆го · Џама́р же невѣстъка е҆го родѝ е҆мꙋ фаре́са , и҆ ꙁа́ра . всѣхъ сихъ сн҃овъ і҆ѹ́динъ пѧ́ть · Сн҃ове же фаре́совы , е҆сро́мъ , и҆ а҆мꙋи́лъ · Сн҃ове же ꙁа́рины ꙁам̾врїи , і҆ и҆ѳа́мъ и҆ е҆ма́нъ . и҆ каⷧ‍҇ха́дъ , и҆ дарале́и всⷯѣ си́хъ , е҃ · Сн҃ове же харамїины . а҆ха́ръ , и҆же смꙋтѝ і҆и̑л҃ѧ и҆же сложи́сѧ въ проклѧ́тїе · И҆ сн҃ове и҆ѳа́мли , а҆ꙁарїѧ́съ · Сн҃ове же е҆сро́мовы и҆же роди́шасѧ е҆мꙋ и҆е̑ремеи́лъ , и҆ ѻ҆а̑ра́мъ , и҆ халовїа · А҆ра́м̾ же родѝ а҆минада́ва . а҆минода́в же родѝ наа̑ссо́на кнѧ́ѕѧ домꙋ і҆ѹ́динꙋ · Наа̑с̾со́н же родѝ сал̾мо́на , и҆ сал̾мо́нъ родѝ воѻ́ꙁа · И҆ воѻ́ꙁъ родѝ ѻ҆ви́да . и҆ ѻ҆ви́дъ родѝ і҆ес̾се́ѧ · И҆ е҆с̾се́и же роⷣ‍ꙵ прьве́нца свое̑го е҆лїа́ва , и҆ втора́го а҆минада́ва , и҆ тре́тїѧ̑го салъма́ѧ · И҆ четвертаго наѳанаи́ла . и҆ пѧ́таⷢ‍҇ реи́ла · И҆ ше́стаго а҆са́ка . и҆ сеⷣма́го дв҃да Сн҃ове же сарꙋ́ины а҆веⷵ , и҆ѻ҆а́въ , и҆ а҆саи́лъ трїе сїи · А҆виге́ѧ же родѝ а҆маса́ю . е҆гоже ѿц҃ъ бы́сть и҆е̑ѳе́ръ і҆и̑л҃ьтѧни́нъ · А҆халов же ѹ҆бо сн҃ъ е҆сро́мовъ прїѧ́тъ женꙋ̀ и҆́менемъ а҆ꙁꙋвꙋ . и҆ е҆рїѻ́ѳꙋ , и҆ сїи сн҃ове е҆ѧ̀ и҆аса́ръ , и҆ сꙋва́въ  , и҆ а҆вдо́мъ  · И҆ е҆гда̀ ѹ́мре а҆ꙁꙋ́ва . и҆ вꙁѧ́тъ себѣ хале́въ женꙋ̀ е҆фра́ѳꙋ ꙗ҆́же родѝ е҆мꙋ ѹ́ра · Оу́р же родѝ ѹ́рїю и҆ ѹ́рїи роди веселеи́ла · Посе́м̾ же вни́де е҆сро́нъ къ дще́ри махи́ровѣ ѿц҃а галаа́дова и҆ се́и прїѧ́тъ ѧ҆̀ сы́и въ лѣтехъ , ѯ҃ тихъ и҆ родѝ е҆мꙋ гесꙋ́ва · Гесꙋ́в же родѝ и҆а̑ира . и҆ бѣша е҆мꙋ , к҃г , гра́ды , въ ꙁеⷨли галаа́дъстеи · Прїѧ́т̾ же гесꙋръ и҆ а҆ра́мъ ве́си и҆а̑и́ровы  . и҆ кана́дъ и҆ се́ла е҆го . ѯ҃ , гра́довъ . всѝ тыѝ сн҃ове махи́ровы ѿц҃а галаа́дова · И҆ по ѹ҆мрътвїѝ е҆серона . вше́лъ е҆сть хале́въ къ е҆фра́ѳѣ . жена̀ е҆серо́млѧ а҆вїѧ . родѝ е҆мꙋ а҆сдо́ма ѿц҃а ѳекꙋе̑ва · И҆ бѣша сн҃ове е҆рамае̑лы . прьвенца е҆серо́млѧ . ра́мъ прьве́цъ е҆го , и҆ ваа́на . и҆ а҆ра́мъ , и҆ а҆соⷨ браⷮ е҆го · И҆ бѣ жена̀ и҆на е҆рамее́лꙋ и҆́менемъ а҆та́ра . и҆же бы́сть мт҃и ѹ҆нꙋмлѧ · И҆ бѣша сн҃ове а҆ра́мли пръворожени и҆е̑рамеи́лю бы́ша маа́съ . і҆ и҆а̑виⷨ , и҆ а҆ко́ръ · И҆ бѣша сн҃ы ѹ҆наⷨ са́м̾мѣ и҆ е҆дъда́ю . семе́и , и҆а̑да́нъ . сн҃ове ⷤ‍ⷷ сам̾менава́вовы , надаⷡ‍҇ и҆ а҆висꙋръ · И҆ и́мѧ женѣ а҆висꙋрѣ а҆виге́ѧ , и҆же родѝ е҆мꙋ а҆сва́ѧ , и҆ моѳъдїѧ́ . сн҃ве ⷤ‍ⷷ нада́вовы сала́дъ , и҆ а҆фъфꙋнъ . и҆ ѹ́мре сала́дъ не и҆мы́и ча́дъ · И҆ сн҃ъ ѹ҆бо а҆фъфе́новъ и҆е̑сїи . и҆ сн҃ъ ие̑сїевъ соса́нъ . и҆ сн҃ове соса́ни , даде́и · Сн҃ове же даде́ины бра́та семе́ева , и҆е̑ѳе́ръ , и҆ѻ҆наѳа́нъ , н҄о и҆е̑ѳе́ръ ѹ́мрѣ не и҆мы́и ча́дъ . Сн҃ове же и҆ѻ҆наѳа́ни , фале́дъ , и҆ ꙁа́ꙁа , тїи бы́ша сн҃ове и҆е̑ромаи́ли · Соса́м̾ же не и҆мѣ сн҃овъ н҄о дще́ри , і҆ и҆мѣѧ́ше соса́мъ раба̀ е҆гѷптѧнина и҆́менемъ и҆е̑раа́и · И҆ дасть е҆мꙋ а҆пи́сꙋ дще́рь свою̀ въ женꙋ̀ . и҆же роⷣ‍ꙵ е҆мꙋ е҆ѳъѳе́ѧ · И҆ е҆ѳ̾ѳе́ѧ же родѝ наѳа́на и҆ наѳаⷩ‍҇ родѝ ꙁава́да · Ꙁаваⷣ же родѝ ѻ҆фла́ла . и҆ ѻ҆фла́л̾ же родѝ ѻ҆ви́да И҆ ѻ҆ви́дъ родѝ і҆ѹ́ѧ . і҆ѹ́е родѝ а҆ꙁа́рїю · А҆ꙁа́рїѧ же родѝ хел̾ли́са , и҆ хел̾ли́съ родѝ е҆леа́са · И҆ е҆леа́са родѝ сосама́и̑ѧ , и҆ сосама́и̑мъ родѝ сал̾лꙋма · Сал̾лꙋм̾ же родѝ и҆е̑комїю , и҆е̑комїѧ родѝ е҆лиса́ма · Сн҃ове же хале́ва бра́та и҆е̑рамеи́лѧ , ме́са , прьве́нецъ е҆го . то́и е҆сть ѿц҃ъ ꙁи́ѳоⷡ‍҇ и҆ сн҃овъ мариса́нїиⷯ ѿц҃а хевро́нова · Сн҃ове же хевро́ни . коре́и , и҆ ѳаꚞ‍҇фꙋ́и и҆ реко́мъ , и҆ са́мма · Са́м̾ма же родѝ рае́ма ѿц҃а и҆еркаа́нова . и҆ е҆ръкаа́нъ родѝ сам̾ма́ю · Сн҃ъ же сам̾ма́инъ маѻ́нъ , и҆ маѻⷩ‍҇ ѿц҃ъ веѳъсꙋровъ · Ге́фа же подло́жница хале́фова родѝ а҆рама , и҆ маса́ѧ и҆ гаꙁе́ра посе́мъ а҆ра́нъ родѝ и҆е̑ꙁе́мъ . сн҃ве же а҆́дъдины , реи́ма , и҆ѻ҆а̑ѳа́мъ . и҆ гирсо́мъ , и҆ фале́тъ , и҆ ге́фа , и҆ сега́въ · И҆ подло́жница хале́вова моѻ́ха , родѝ сиве́ра , и҆ ѳарха́на · Роди́ же се́фа ѿц҃а мад̾минаева и҆ саѹ́ла ѿц҃а маде́винѧ . и҆ ѿц҃а а҆гевда́е̑ва . и҆ дщ̑и ѹ҆бо хале́вова а҆́сха · Сїи бѧ́хꙋ сн҃ове хале́вови сн҃ове гꙋри пръве́нца е҆фра́ѳа . сова́лъ ѿц҃ъ кариа̑ѳїа̑ри́мовъ · И҆ солманъ ѿц҃ъ веѳлее́мовъ , и҆ мари́ѳъ ѿц҃ъ веѳъгедо́мовъ · Бы́ша же сн҃ове сова́ль ѿц҃ꙋ карїа̑ѳїа̑ри́млю . а҆ра́а , и҆ е́си и҆ а҆м̾мани́ѳъ , и҆ ѹ҆мас̾фа́е , и҆ кариа̑ѳїа̑ри́мъ . и҆ миѳиѳи́мъ , и҆ самаѳи́мъ , и҆ самареи́мъ . ѿ тѣхъ и҆ꙁыдо́ша . сараи̑ѳе́и , и҆ е҆сѳаголе́и · Сн҃ове же солма́ни ѿц҃а веѳлее́млѧ . и҆ нетофа́ти , и҆ а҆таро́тъ , домꙋ и҆ѻ҆а́вова . и҆ полови́на поко́иⷳ‍҇ сара́и · ѿч҃ества же пи́сареи ѻ҆бита́ющихъ въ і҆а̑и́се пою́щи и҆ въꙁглаша́ющи , и҆ въ жи́лищихъ живꙋщи . сїи сꙋть кине́и . и҆же прїидо́ша ѿ теплоты ѿч҃а до́мꙋ реи̑лъса́вова ·
Глⷡ‍҇а , г҃ · Сїи же бы́ша сн҃ове двд҃вы и҆же роди́шасѧ е҆мꙋ въ хевро́нѣ . Первороже́ныи а҆мно́нъ . ѿ схина́мы і҆и̑л҃ьтѧны́ни . вторы́и же дани́лъ ѿ а҆виге́и карми́льскїѧ . тре́тїи а҆весало́мъ сн҃ъ моа̑хи дще́ре ѳоломѣ́и цр҃ѧ гессꙋр̾ска . четве́ртыи а҆до́нїа сн҃ъ а҆г̾гиⷴ‍҇ · Пѧ́тыи сафатїѧ ѿ а҆вита́ли . ше́стыи е҆ѳрага́мъ ѿ е҆лга́и жены̀ е҆го · ше́сть б҄о роди́шасѧ е҆мꙋ въ хевро́нѣ . и҆дѣж́е црⷵтвова̀ ꙁ҃ , лѣтъ , и҆ ѕ҃ , мцⷵъ . и҆ л҃ , и҆ г҃ лѣта црⷵтвова̀ въ і҆ерⷵлимѣ · И҆ сїи сн҃ове въ і҆ерⷵлимѣ роди́шасѧ е҆мꙋ . сама́ѧ , и҆ сова́въ , и҆ наѳа́нъ , и҆ соло́монъ . четы́ре ѿ вир̾савїи дщи а҆мїи̑ловы · И҆ е҆ва́ръ б҄о и҆ е҆лиса́ма , и҆ е҆лиѳалетъ · И҆ наго́съ , и҆ нафе́тъ , и҆а̑фїе · И҆ е҆лиса́ма , и҆ е҆лиа̑да́къ , и҆ е҆лифале́тъ . ѳ҃ , всѣхъ сн҃овъ двд҃выхъ кро́мѣ сн҃овъ подло́жницъ , и҆ ѳама́ры сестры и҆хъ · Сн҃ы же соло́мони ровоаⷨ и҆ а҆вїа сн҃ъ е҆го и҆ а́са сн҃ъ е҆го . и҆ѻ҆сафаⷮ сн҃ъ е҆го · И҆ѻ҆рамъ сн҃ъ е҆го , и҆хоꙁїа сн҃ъ е҆го , и҆ а҆масїѧ сн҃ъ е҆го , ѻ҆ꙁїѧ сн҃ъ е҆го · И҆ѻ҆аѳа́мъ сн҃ъ е҆го . а҆хаⷥ сн҃ъ е҆го , е҆ꙁекїѧ сн҃ъ е҆го . е҆манасїѧ сн҃ъ е҆го · А҆мо́нъ сн҃ъ е҆го , и҆ѻ҆сїѧ сн҃ъ е҆го · Сн҃ове же и҆ѻ҆сїи̑ны первенецъ и҆ѻ҆хана́нъ . вторы́и и҆ѻ҆а̑киⷨ . тре́тїи седекїѧ . четве́ртыи селълꙋмъ · Сн҃ове же ѿ и҆ѻ҆а̑ки́мовы и҆ехонїѧ сн҃ъ е҆го , и҆ седекїѧ сн҃ъ е҆го · Сн҃ове же и҆е̑хонїе̑вы а҆си́ръ , и҆ салаѳїи̑ль сн҃ъ е҆го , мелхира́мъ , фаⷣде́ѧ и҆ а҆несаръ , и҆е̑ꙁекїѧ , ѻ҆само́нъ . и҆ савадїѧ · Сн҃ы же фаⷣдѣѻ҆вы сꙋть ꙁороваве́ль , и҆ сем̾ме́и · Сн҃ове же ꙁороваве́левы мосол̾ла́мъ , а҆на́нїа . и҆ салами́нъ сестра̀ е҆го · И҆ а҆сꙋве́а . и҆ ѻ҆елъ , и҆ варахїѧ , и҆ а҆садїѧ , и҆ ѻ҆саведъ . е҃ , сихъ · Сн҃ы же а҆на́нїи̑ны фалтїѧ́съ . е҆се́и̑е сн҃ъ е҆го . Рафаѧ сн҃ъ е҆го . томꙋ же сн҃ъ а҆рна́вꙋ , ѿ него́же роди́сѧ а҆вдїѧ . е҆мꙋже сн҃ъ бы́сть сехенїа · И сн҃ъ сехенїи̑нъ , саме́ѧ , е҆мꙋже сн҃ове лат̾тꙋсъ . и҆ е҆ѻ҆и́лъ , и҆ вер̾рїа , и҆ ноа̑дїа , и҆ сафъ . ше́сть си́хъ · И҆ сн҃ы ноа̑рїѧ , е҆лиѻ҆не́и , и҆е̑ꙁекїѧ , и҆ е҆ꙁрика́мъ , трїе си́хъ · Сн҃ове е҆лиѻ҆не́евы , ѹ҆а̑дїа и҆ е҆лиꙗ̑сево́нъ , и҆ фаде́ѧ , и҆ а҆каѹⷨ , і҆ и҆ѻ҆на́нъ , и҆ далеѧ а҆и̑а̑на́нъ седмь си́хъ ·
Глⷡ‍҇а , д҃ · Сн҃ове же і҆ѹ́дины фаре́съ , е҆сро́мъ и҆ хар̾мїи , и҆ ѻ́ръ , и҆ сꙋваль · И҆ сада́и сн҃ъ сꙋваль роди и҆еѳа и҆е́ѳъ роди а҆химе́ѧ и҆ л̾ла́да . сїѧ же ро́ды а҆рїадїи̑ны · И҆ сїи сн҃ы е҆та́новы и҆раи́лъ и҆ е҆сма́нъ , и҆ е҆вда́нъ . и҆мѧ же сестрѣ и҆хъ е҆сїѧ · десфо́нъ , и҆ фанаѹ҆и̑лъ ѿц҃ъ гадо́нъ и҆ е҆ꙁе́ръ ѿц҃ъ ѻ҆́синъ . сїи же сн҃ове ѻ҆́ровы первенца е҆фра́ѳа ѿц҃а веѳлеѻ́млѧ · А҆ссꙋрꙋ же ѿц҃ꙋ текꙋе̑вꙋ бѣхꙋ дв҄ѣ жены̀ ха́лла , и҆ маа́ра · Роди же е҆мꙋ маа́ра , а҆ха́ꙁа , и҆ е҆ѳе́ра , и҆ ѳема́на , и҆ а҆а̑с̾ѳира . тїи сꙋть вс҄и сн҃ове ноѻ҆ра́совы · И҆ сн҃ове хелаа̑ сере́ѳъ , и҆ соѻ́ръ , и҆ е҆гъѳа́нъ · Хꙋсъ же роди е҆но́ва и҆ сосива . и҆ роже́нїе бра́та риха́влѧ , сн҃а а҆ри́мова · Бы́сть же и҆а̑ви́съ честнѣ́ишїи бра́тїѧ свое̑ѧ . и҆ мати е҆го нарече и҆мѧ е҆го и҆а̑ви́лъ гл҃ющи , ꙗ҆́ко родихъ е҆го въ болѣꙁни · Сїи ѹ҆бо а҆виⷧ‍҇ въꙁва б҃а і҆и̑л҃ева гл҃ющи . а҆ще блⷵвѧ блⷵвиши мене и҆ распространиши предѣлы моѧ , и҆ бꙋ́детъ рꙋка̀ твоѧ со мно́ю , и҆ сътвори́ши мѧ враꙁꙋмѣнїе е҆же не смири́ти мѧ , и҆ въꙁда́сть е҆мꙋ б҃ъ вс҄ѧ е҆ли́ко проси́лъ е҆сть · Кале́фъ же ѿц҃ъ а҆ха́нь роди махи́ра , се́и ѿц҃ъ бы́сть а҆саѳоновъ · И а҆саѳо́нъ роди саѳрефꙋ , и҆ фес̾сїа , и҆ ѳа́нꙋ ѿц҃а гра́да наа́с̾сова бра́та селомлѧ кенеꙁїа и҆хаꙁо́ва , сїи сꙋть мꙋжи рифы · Сн҃ове же кенеꙁины , гоѳонїи̑ль , и҆ сараи̑ѧ , сн҃ове же гоѳонїи̑левы а҆ѳаѳъ · Манаѳа́и же роди гофрꙋ , и҆ сараи̑а́съ роди и҆ѻ҆ра́ма ѿц҃а гисасарїи̑м̾ ꙁанѐ хꙋдо́жницы бѧ́хꙋ · Сн҃ове же хале́вовы сн҃а и҆ефони́рова , и҆ра лаа́и , и наа́мъ , сн҃ове ⷤ‍ⷷ и́лы кене́ꙁъ · Сн҃ове же а҆мели́мъли , ꙁи́фъ , и҆ ꙁефа и҆ фирїѧ и҆ е҆сери́ль · Сн҃ове же е҆во́ры , и҆е̑ѳе́ръ , и҆ мора́дъ , и҆ ѻ҆феръ , и҆ а҆мо́нъ же роди и҆е̑ѳеда , маро́на и҆ сема́ю е҆сва ѿц҃а гедо́рова и҆ а҆вера ѿц҃а съхо́и̑на , и҆ е҆хѳїи̑лѧ ѿц҃а ꙁано́нѧ , сїи сн҃ове веѳ̾ѳїевы дще́ре фараѻ́новы ю҆́же поѧ́тъ мори́лъ · И сн҃ове жены̀ и҆дꙋмѣѧны́ни сестры ханаѻ́ни и҆ далїѧ ѿц҃ъ і҆и́лѧ и҆ симеѻ́нъ ѿцъ и҆ѻ҆ма́мовъ · И҆ сн҃ове не́мовы ѿц҃а кеи́лова , гармїева , и҆ е҆сѳемое̑ва , и҆же бы́сть ѿ ма ха́ѳи · Сн҃ове же симеѻ́ни , а҆мнонъ , и҆ рамно́нъ , сн҃ъ а҆на́нъ , е҆ѳимно́нъ · И҆ сн҃ове е҆ꙁоха́ѳовы , и҆ сн҃ове ꙁоха́ѳовы · Сн҃ове е҆ломли сн҃а і҆ѹ́дина и҆ръ . ѿц҃ъ лива́ковъ . и҆ лаа̑да ѿц҃ъ марисанъ , и҆ племѧ до́мꙋ дѣ́лателїи , льнѧныхъ въ домꙋ клѧтве́немъ · И҆ и҆же стати сътвориⷧ‍҇ слн҃це . мꙋжиⷤ‍ⷷ лжи́вїи и҆ беꙁъбо́ѧꙁненїи и҆ дороⷣни . и҆же кнѧ́ѕи быша въ моа́вѣ . і҆ и҆же ѻ҆брати и҆хъ а҆веди́дꙋ въ маѳꙋкеиⷨ . сїѧ же словеса̀ ве́тха · Сїи же сꙋть скꙋде́лницы ѻ҆бита́ющїи въ садѣхъ и҆ ѻ҆плотѣхъ преⷣ цр҃емъ . и҆ во црⷵтвѣ е҆го ѹ҆крѣпи́шасѧ въ дѣлехъ е҆го , живѧхꙋ т҄ꙋ · Сн҃ове же симеѻ́ни , намꙋиль , и҆ ꙗ҆минъ , и҆а̑ри́въ , ꙁаре , саѹ́лъ · Салемъ сн҃ъ е҆го , масанъ сн҃ъ е҆го . масъма сн҃ъ е҆го . савꙋдъ сн҃ъ е҆го , самаⷣ сн҃ъ е҆го . ꙁакъхꙋръ селїи сн҃ъ е҆го · Сн҃ове же сем̾меи̑ны ѕ҃і , и҆ дщере́и , ѕ҃ , и҆ братїѧⷨ же е҆го не бѣша сн҃овъ мно́гиⷯ . и҆ вс҄е племѧ и҆хъ не воꙁмо́же поровна́тисѧ мно́жествꙋ сн҃омъ і҆ѹ́динымъ · И҆ ѻ҆бита́хꙋ въ вирсавїи , и҆ савадѣ , и҆ монаде , и҆ въ е҆серсꙋа́лѣ · И҆ въ ва́лѣ , и҆ въа̑семе , и҆ въ ѳоладе · И҆ въ ваѳꙋи̑ле , и҆ въ е҆рмѣ . и҆ въ сикелаи · И҆ во вее̑хархавоѳѣ . и҆ во мисꙋсеѻ́синѣ и҆ в домꙋ варꙋсеѻ҆римли . сїѧ гра́ды иⷯ даже до цр҃ѧ дв҃да · И҆ села иⷯ , и҆таⷨ , и҆ а҆е̑нъ . рам̾монъ , гоѳъха́нъ . и҆ а҆санъ гра́довъ пѧ́ть · И҆ вс҄и дворы̀ и҆хъ по ѻ҆́крⷵтъ гра́доⷨ тѣмъ . да́же до ваа́ла . сїе е҆сть ѻ҆бита́нїе и҆хъ . и҆ сѣдѣнїеⷨ раꙁдѣленїе · Мосовав̾ же и҆ а҆млеѳъ и҆ ѻ҆сїѧ сн҃ъ а҆масїевъ · И҆ и҆ѻ҆и́ль , и҆ е҆вꙋ́е сн҃ъ и҆а̑савїевъ , сн҃а сара́ева сн҃а а҆сїилева . и҆ е҆лиѻ́на , і҆ и҆ꙗ̑ка́ва , і҆ и҆е̑сꙋи̑ѧ , и҆ а҆се́ѧ , и҆ дигель , и҆ е҆симель , и҆ ванаи́ѧ · Ꙁѷꙁа сн҃ъ сафеи̑е̑въ сн҃а а҆мо́нѧ , сн҃а и҆е̑дїина сн҃а сем̾вии̑на , сн҃а семеи̑ѧ · Тїѝ сꙋть и҆менова́ни кнѧ́ѕи , въ племе́нехъ своиⷯ , и҆ въ домо́хъ бли́жнихъ своихъ , ѹ҆мно́жишасѧ ѕѣ́ло · И҆ ходи́ша да вни́дꙋтъ въ и҆е̑ра́рꙋ даже на въсто́къ слн҃ца до де́бри . въꙁыщꙋще па́ствъ ста́домъ свои̑мъ . ѻ҆брѣто́ша же па́ствы ѻ҆билны́и ѕѣло бл҃ги . и҆ ꙁемлю пространѣ́ишꙋ преⷣ ни́ми и҆ поко́инꙋ и҆ молчани́вꙋ ꙁанѐ прежде ѻ҆бита́хꙋ ѿ колѣ́на ха́мова т҄ꙋ · Тїи ѹ҆бо прїидо́ша и҆хже вы́ше ѻ҆писа́хомъ и҆менемъ въ дн҃и е҆ꙁекїѧ цр҃ѧ і҆ѹ́дина . и҆ поби́ша жи́тель и҆хъ , и҆ ѻ҆бита́нїе и҆же ѻ҆брѣто́ша т҄ꙋ , і҆ и҆скорени́ша и҆хъ даже до дн҃е сего . и҆ всели́шасѧ сами въ мѣ́сто и҆хъ ꙗ҆́ко ѻ҆бил̾нѣ́иша па́ствы т҄ꙋ ѻ҆брѣто́ша ско́томъ · ѿ си́хъ же сн҃овъ симеѻ́нь . и҆до́ша въ горꙋ сеи́рю мꙋжїи . пѧ́ть соⷮ . и҆же и҆мѣѧ́хꙋ кн҃ѕи ѳалтїа и҆ неа̑дїѧ и҆ рафаи̑ѧ . и҆ ѻ҆ꙁїель сн҃ове . и҆е́сы старѣ́ишины и҆хъ · И҆ поби́ша ѻ҆ста́н̾ки и҆же ѻ҆ста́ша ѿ а҆малеи̑ка . і҆ и҆ всели́шасѧ т҄ꙋ даже до дн҃е сего̀ ·
Глⷡ‍҇а , е҃ · Сн҃ове же рꙋви́мовы пръвен̾ца і҆и̑л҃ева ꙗ҆́ко то́и бы́сть пръвенецъ е҆го · И҆ внегда е҆мꙋ въꙁыитѝ на ло́же ѿц҃а е҆го . дано̀ бы́сть прьве́нъство е҆го сн҃омъ і҆ѻ́сифовымъ сн҃а і҆и̑л҃ева . и҆ нѣ́сть то́и вмѣнеⷩ‍҇ в̾ перве́н̾ство · Ꙗ҆́ко і҆ѹ́да си́ленъ бы́сть крѣпостїю въ бра́тїи свое́и . и҆ во́ждъ в̾мѣни́сѧ ѿ него и҆ꙁрастѐ прьве́нъство и҆ѻ́сифово · Сн҃ове б҄о рꙋви́мовы прьве́нца і҆и̑л҃ева , е҆но́хъ , и҆ фамꙋсъ , а҆сроⷨ , и҆ харми · Сн҃ове и҆ѻилевы . семе́и , и҆ ване́ѧ сн҃ъ е҆го . сн҃ове го́говы сн҃а семе́и , сн҃ъ е҆го · Ми́ха сн҃ъ е҆го . риси́нъ сн҃ъ е҆го ве́кра сн҃ъ е҆го · Ве́ра сн҃ъ е҆го , е҆гоже плѣне́на и҆ꙁведѐ ѳаглафаласа́ръ цр҃ь а҆сѷрїискїи . се́и бы́сть кнѧ́ѕь в колѣ́нѣ рꙋви́мовѣ · Є҆гда́ же сочета́хꙋсѧ бра́тїѧ же е҆го и҆ все племѧ̀ е҆го по семъѧ́мъ свои́мъ и҆ по ро́дꙋ и҆хъ , и҆мѣѧ̑хꙋ ѿ бра́тїа е҆го кн҃ѕѧ . и҆ѻ҆и́лѧ и҆ ꙁаха́рїю · И҆ ва́леⷤ‍ⷷ сн҃ъ а҆ꙁꙋ́ꙁовъ сн҃ъ сам̾мы , сн҃ъ и҆ѻ҆и́лева то́и ѻ҆бита̀ въ а҆рои́рѣ да́же до нава́на , и҆ вееⷧ‍҇маѻ́на · И҆ проти́вꙋ въсто́чныѧ страны̀ ѻ҆бита̀ да́же до в̾хо́дꙋ пꙋсты́ни и҆ рѣкѝ е҆фра́та . мно́го б҄о число̀ скота̀ держа́хꙋ в ꙁеⷨли галаа́дъстеи · Въ дн҃и же саѹ́ла въꙁведо́ша бра́нь проти́въ а҆гарѧ́ноⷨ и҆ поби́ша и҆хъ . и҆ ѻ҆бита́ша в жи́лищихъ и҆хъ въ все́и странѣ преⷣ лицеⷨ въсто́кꙋ галаа́дъскомꙋ · Сн҃ве же га́довы ѿ страны̀ и҆хъ ѻ҆бита́ша въ ꙁемлѝ васа́ни до селха · И҆ѻи́ль главо́ю бы́сть и҆ сафа́мъ в̾торы́и . и҆анїи кни́жникъ васа́ньскїи · И҆ бра́тїѧ и҆хъ по домо́мъ и҆ племе́немъ свои̑мъ . и҆хаи́ль мосол̾лаⷨ , и҆ сове́и , и҆ ѻ́ра . и҆ ѻ҆ханъ , и҆ ѻ҆вїѧ́ , и҆ ѻ҆ви́дъ се́дмь · Тїи сн҃ове а҆вихаи́левы · сн҃ове рꙋвїины , и҆а̑га́ди , сн҃ове галаа́довы , сн҃ове махаи́левы . сн҃ове і҆е̑с̾се́и , сн҃ове и҆е̑даи , сн҃а вꙋ́ꙁова · Бра́та сн҃ꙋ а҆вдїи́лева , сн҃а гꙋнїи́на бы́ша кнѧ́ѕи до́мꙋ ѿч҃ества и҆х̾ · И҆ ѻ҆бита́ша въ галаа́дѣ и҆ въ васа́нѣ и въ мѣста и҆хъ , и҆ въ всѣхъ поⷣграⷣныхъ саро́ньскихъ даже до предѣл̾ · Вс҄и сїи сочте́ны бы́ша въ дн҃и и҆ѻ҆а̑ѳа́ма цр҃ѧ і҆ѹ́дина , и҆ въ дн҃и і҆е̑ровоа́ма цр҃ѧ і҆и̑л҃ева · Сн҃ове же рꙋви́мовы , и҆ га́довы , и҆ по́лъ пле́мени манасїи́на . бы́ша сн҃ове си́лни и҆ мꙋжїе носѧ́ще щи́ти и҆ ме́чи , и҆ напрѧꙁа́ющи лꙋ́ки . ѹ҆че́ни же къ ѻ҆полче́нїемъ , и҆ бы́сть иⷯ . ҂м҃ , и҆ ҂д҃ , и҆ ꙁ҃ . со́тъ , и҆ ѯ҃ . и҆же и҆схожда́хꙋ къ бра́ни · Брани́шасѧ проти́въ а҆гарѧ́номъ . и҆ е҆ѳꙋро́мъ . и҆ нафисоⷨ . и҆ наваѻ҆номъ · И҆ ѹ҆крѣпи́шасѧ наⷣ ни́ми , и҆ преда́шасѧ в рꙋцѣ и҆хъ а҆гарѧ́не . и҆ вс҄ѧ ѻ҆бита́нїѧ и҆хъ . ꙁанѐ г҃а въꙁва́ша е҆гда ѻ҆плъча́хꙋсѧ . и҆ ѹ҆слы́ша иⷯ . ꙁанѐ ѹ҆пова́хꙋ на́нь · И҆ плени́ша коры́сти и҆хъ . вельблю́довъ . ҂н҃ , и҆ ѻ҆ве́цъ , ҂с҃ , и҆ ҂н҃ , и҆ ѻ҆сло́въ , ҂в҃ . и҆ дш҃ъ чл҃ческихъ , ҂р҃ · Ра́ненїи же мно́ѕи падо́ша . ꙁанѐ бы́сть ѿ г҃а бра́нь . и҆ въ мѣсто и҆хъ да́же до пресе́ленїѧ · Сн҃ове же полъ пле́мени манасїе́ва всели́шасѧ въ ꙁемлѝ ѿ васа́на да́же до ваа́л̾е̑рмо́на и҆ саи́ръ . и҆ горꙋ̀ а҆е̑рмо́ньскꙋ . и҆ сїи въ лива́нѣ ѹ҆мно́жишасѧ · И҆ тїѝ бы́ша кнѧ́ѕи до́мꙋ племе́ни и҆хъ . говеръ и҆ е҆си , и҆ е҆лии̑ль . и҆ гаꙁрїель . і҆ е҆ремїѧ и҆ ѻ҆дꙋи̑ѧ . и҆ е҆дїе́ль , мꙋж́и си́лни въ крѣ́пости . и҆ мꙋж́и и҆мени́ти въ домꙋ ѿц҃ъ свои̑хъ · Ѡ҆ста́виша же б҃а ѿц҃ъ свои̑хъ . и҆ поплъꙁнꙋшасѧ по бо́ѕѣхъ люⷣскиⷯ ꙁемлѧ̀ ѻ҆́ноа . и҆хже бы́сть потреби́лъ г҃ь преⷣ ни́ми · И҆ въꙁⷣви́же б҃ъ і҆и̑л҃евъ дх҃ъ фꙋла цр҃ѧ асѷрїиска . и҆ дх҃ъ ѳеглаѳафаласа́ръ цр҃ѧ а҆с̾сѷрьска . и҆ плѣни рꙋви́ма и҆ га́да и҆ по́лъ племе́ни манасїи̑на . и҆ въведе и҆хъ въ а҆л̾ла́нъ и҆ въ а҆во́ръ и҆ а҆ра́и . и҆ на рѣкꙋ гоиꙁа́ню да́же до дн҃е сего ·
Глⷡ‍҇а , ѕ҃ · Сн҃ове левїи , герсо́нъ , каа́ѳъ , и҆ мера́ри , сн҃ове же каа́ѳовы , а҆мра́мъ и҆ саа́ръ , и҆ хевро́нъ , и҆ ѻ҆ꙁїи̑ль · Сн҃ове же а҆мра́мли . а҆а̑роⷩ‍҇ , моѷсїи , и҆ марїѧмъ . сн҃ове же а҆а̑ро́новы нада́въ , и҆ а҆виѹ́дъ , е҆леа̑ꙁа́ръ и҆ ѳама́ръ · И҆ е҆леа̑ꙁаръ роди финее́са и҆ финее́съ роди а҆виѹ́да · И҆ а҆виѹ́дъ роди кевок̾хе́ѧ , и҆ кевоⷦ‍҇хе́и роди ѻ҆ꙁи · ѻ҆ꙁи же роди саре́ѧ , и҆ саре́ѧ роди мерии̑ѻ́ѳа · Мерии̑ѻѳъ же роди а҆марїа , и҆ а҆марїѧ роди а҆хито́ва · А҆хитоⷡ‍҇ же роди садо́ка , и҆ садоⷦ‍҇ роди а҆химаа́са · А҆химаа́съ же роди а҆ꙁа́рїю . и҆ а҆ꙁа́рїѧ роди и҆ѻ҆на́са . и҆ѻ҆на́съ роди а҆ꙁа́рїю . то́и е҆сть а҆ꙁа́рїѧ и҆же сщ҃енъство сътвори́лъ е҆сть , в домꙋ̀ ꙗ҆́же съꙁда̀ соло́монъ въ і҆ерⷵлимѣ · Роди же а҆ꙁа́рїа а҆марїю . и҆ а҆марїа роди а҆хито́ва · А҆хито́въ же роди садо́ка . и҆ садо́къ роди сел̾лꙋма · И҆ сел̾лꙋмъ роди е҆лъкїю . и҆ е҆лкїѧ роди а҆ꙁа́рїю · И҆ а҆ꙁа́рїѧ роди сареа́на . и҆ саре́ѧ роди и҆ѻ҆седе́ка · И҆ѻ҆седе́къ же иⷥше́лъ е҆сть , е҆гда̀ преведе г҃ь і҆ѹ́дꙋ . і҆ерⷵлимъ рꙋко́ю навходоносо́ра въ вавѷло́нъ · Сн҃ове же левѷины , геѳъсо́нъ , каа́ѳъ , и҆ мера́ри , и҆ сїѧ и҆мена̀ сн҃овъ геѳъсо́нь , лꙋве́ни , и҆ семе́и · Сн҃ове же каа́ѳовы , а҆мрамъ , и҆ саа́ръ , и҆ хевро́нъ , и҆ ѻ҆ꙁїи́ль · Сн҃ове же мерарїи̑ны , моѻ҆ли , и҆ мꙋси . сїе е҆сть роже́нїе левѷ . по ѻ҆те́чествїамъ иⷯ , геѳ̾сонови , лова́нїи сн҃ъ е҆го , и҆а́ѳъ сн҃ъ е҆го , семна сн҃ъ е҆го · И҆ѻ́ла сн҃ъ е҆го , а҆д̾до сн҃ъ е҆го , ꙁа́ра сн҃ъ е҆го , и҆е̑ѳри́нъ сн҃ъ е҆го · Сн҃ове же каа́ѳови . и҆саа́ръ сн҃ъ е҆го , а҆минада́въ сн҃ъ е҆го , коре́и сн҃ъ е҆го , а҆си́ръ сн҃ъ е҆го · Є҆л̾ка́на сн҃ъ е҆го . а҆виса́фъ сн҃ъ е҆го , а҆си́ръ сн҃ъ е҆го · Каа́ѳъ сн҃ъ е҆го , ѹ҆рїи́лъ сн҃ъ е҆го , ѻ҆ꙁїа сн҃ъ е҆го , саѹ́лъ сн҃ъ е҆го · Сн҃ове же е҆л̾ка́на , а҆масїи сн҃ъ е҆го , а҆миѻ́ѳъ сн҃ъ е҆го . е҆лка́на сн҃ъ е҆го , сꙋфїи сн҃ъ е҆го , наа́ѳъ сн҃ъ е҆го · Є҆лїа́въ сн҃ъ е҆го . и҆е̑рмеи́ль сн҃ъ е҆го , е҆л̾ка́на сн҃ъ е҆го , самꙋи̑лъ сн҃ъ е҆го · Сн҃ове же самои́ли , пер̾венецъ е҆го , и҆ѻ҆ви́лъ . и҆ вторы́и е҆го́вїа · Сн҃ове же мера́ри , моѻ́ли сн҃ъ е҆го , лове́ни сн҃ъ е҆го , семе́и сн҃ъ е҆го , ѻ҆ꙁїа сн҃ъ е҆го · Самъма́ѧ сн҃ъ е҆го , а҆н ̾ на́нїи сн҃ъ е҆го . а҆саи̑ѧ сн҃ъ е҆го · Сїи же сꙋть и҆хже поста́ви дв҃дъ на пѣвцы до́мꙋ гн҃ѧ . и҆де́же поста́ви кѷѻ́тъ · И҆ слꙋжа́хꙋ преⷣ сѣнїю до́ма ꙁавѣта пою́ще , до́ндеже съꙁда соло́монъ до́мъ гн҃ь въ і҆ерⷵлимѣ , и҆ стоа́хꙋ по чи́нꙋ свое̑мꙋ въ слꙋже́нїи и҆хъ · Сїи же сꙋть преⷣстоѧ́щїи сн҃ы и҆хъ ѿ сн҃овъ каа́ѳов̾ . е҆ма́нъ пѣве́цъ сн҃ъ и҆ѻ҆сїевъ , сн҃а самꙋи́лева · Сн҃а е҆л̾ка́нова , сн҃а е҆ремеи́лева , сн҃а и҆е̑лига́влѧ , сн҃а наа́ѳова · Сн҃а сꙋфїи̑на , сн҃а е҆лкана́е̑ва , сн҃а а҆миѻ́ѳова , сн҃ове а҆масїи̑на · Сн҃а и҆ѻ҆и́лева , сн҃а а҆ꙁа́рїева , сн҃а сафанїева · Сн҃а маа́ѳова , сн҃а а҆серова , сн҃а а҆виса́фова е҆лка́нова сн҃а а҆си́рова , сн҃а крое́ѻ҆ва · Сн҃а а҆минада́вова сн҃а а҆сорова , сн҃а каа́ѳова , сн҃а левѷи̑на , сн҃а і҆и̑л҃ева · Сн҃а ѳаа́ѳова , и҆ бра́тъ е҆го а҆са́фъ , и҆же стоѧ́ше ѻ҆деснꙋ́ю е҆го , а҆са́фъ же быⷵ сн҃ъ парахїи , сн҃а самаа́ева · Сн҃а михае̑лева , сн҃а мисилева , сн҃а мельхїева · Сн҃а и҆ѳанїева , сн҃а ꙁарае̑ва , сн҃а а҆даи́лѧ , сн҃а и҆ѳамо́ва , сн҃а ꙁем̾ми́на , сн҃а семеи̑е̑ва · Сн҃а и҆а̑ѳова , сн҃а веѳсо́нова , сн҃а левѷи̑на · Сн҃ове же мера́рины бра́тїѧ иⷯ ста́ша ѻ҆шꙋ́юю е҆ѳа́мъ , сн҃ъ хꙋсїеⷡ‍҇ , сн҃а а҆вдїина , сн҃а малохова · Сн҃а савїева , сн҃а а҆масїева , сн҃а хелкїе̑ва · Сн҃а а҆маса́ева , сн҃а ванїина , сн҃а съми́рова · Сн҃а моѻ҆лїева , сн҃а мꙋсїева , сн҃а мерарїина , сн҃а левѷи̑на · Бра́тїѧ же иⷯ по до́мꙋ ѿч҃ества и҆хъ да́ны левѷтомъ въ вс҄е слꙋже́нїе скѷнїи до́мꙋ гн҃ѧ · И҆ а҆а̑ро́нъ и҆ сн҃ове е҆го кадѧ́хꙋ наⷣ ѻ҆л̾таремъ всегосъж̾же́нїѧ , и҆ на ѻ҆́лтарь ѳимїѧ́ма въ всѧ́ко дѣ́ло ст҃ыхъ ст҃ымъ , и҆ да мо́лѧтсѧ ꙁа і҆и̑л҃ѧ по всемꙋ̀ и҆же повелѣ моѷсїи ра́бъ бж҃їи · Сїи же сꙋть сн҃ове а҆а̑ро́ни , е҆лиа̑ꙁа́ръ сн҃ъ е҆го , финее́съ сн҃ъ е҆го , а҆виѹ́дъ сн҃ъ е҆го · Боѯи сн҃ъ е҆го , ѻ҆́ꙁи сн҃ъ е҆го , сареа́съ сн҃ъ е҆го , мерїѻ́ѳъ сн҃ъ е҆го , а҆варїѧ сн҃ъ е҆го , а҆хито́въ сн҃ъ е҆го · Садоⷦ‍҇ сн҃ъ е҆го , а҆хїа̑ма́съ сн҃ъ е҆го · И҆ сїѧ ѻ҆бита́нїѧ и҆хъ , по ѹ́лицамъ иⷯ , и҆ въ предѣ́лехъ сн҃овомъ , а҆а̑ро́нимъ племе́ни кааѳовꙋ , тѣмъ б҄о въ жре́бїи пер̾вїе слꙋчи́сѧ · И҆ даша и҆мъ гевро́нъ в̾ ꙁемлѝ і҆ѹ́дине и҆ поⷣградїа и҆хъ по ѻ҆́крⷵтъ · И҆ се́ла града , и҆ дворы даша хале́вꙋ сн҃ꙋ и҆е̑фонїи̑нꙋ · Сн҃оⷨ же а҆а̑рониⷨ даша грады , къ ѹ҆бѣжанїю хевро́на , и҆ поⷣградїа е҆го , и҆ ловинꙋ̀ и҆ поⷣградїѧ е҆го , и҆ а҆ло́мъ , и҆ ѻ҆ко́лнее града е҆го · И҆ кело́мъ и҆ поⷣградїа е҆го , и҆ а҆санъ и҆ поⷣградїѧ е҆го , и҆ вес̾ѳъсомоⷵ и҆ поⷣградїѧ и҆хъ , и҆ веѳъсꙋръ и҆ поⷣградїѧ е҆го · ѿ колѣна же венїа̑минова гаваѻ́нъ , и҆ поⷣградїа е҆го , и҆ а҆наѳо́ѳ̾ и҆ поⷣградїѧ е҆го , и҆ е҆лам̾ве́и поⷣградїѧ е҆го , всѣх̾ же градовъ , г҃і , съ поⷣгражаны своими , по племе́немъ и҆хъ . И҆ сн҃омъ же каа̑ѳовымъ ѻ҆ставшимъ ѿ племе́не ро́да , ѿ по́лъ племе́не манасїе̑ва даша въ ѻ҆держанїе градоⷡ‍҇ , і҃ · И҆ сн҃омъ геѳ̾со́нимъ по племе́неⷨ и҆хъ ѿ колѣна и҆сирова , и҆ ѿ колѣна а҆си́рова . и҆ ѿ колѣ́на неѳали́мова . и҆ ѿ колѣ́на манасїева въ васа́нѣ , гра́ды , г҃і · И҆ сн҃омъ мера́рїиномъ по племе́немъ ихъ , ѿ колѣ́на рꙋви́мова . и҆ ѿ колѣна га́дова , и҆ ѿ колѣна ꙁаѹ҆ло́нѧ . да́ша въ жре́бїи гра́довъ , в҃і · да́ша же сн҃ове і҆и̑л҃еви левѷтомъ гра́ды , и҆ поⷣгра́дїѧ и҆х̾ · да́ша же и҆хъ по жре́бїю ѿ колѣ́на сн҃овъ і҆ѹ́дин̾ . и ѿ колѣ́на сн҃овъ симеѻ́нь . и҆ ѿ колѣ́на сн҃овъ венїами́нь . гра́ды сїи и҆хже наꙁва́ша и҆ме́ны свои́ми · И҆ и́же бѧ́хꙋ ѿ племе́не сн҃овъ каа́ѳоⷡ‍҇ . бы́ша же гра́ды въ предѣ́лехъ и҆хъ ѿ колѣ́на е҆фрѣмова · да́ша б҄о и҆мъ гра́ды на ѹ҆бѣжа́нїе , сихе́мъ съ поⷣгра́дїѧми е҆го . в̾ горѣ е҆фрѣмовѣ и҆ гаꙁе́ра с поⷣгра́дїѧми е҆го · И҆ е҆к̾маа́нъ с поⷣграже́ными е҆го . и҆ веѳоро́нъ и҆ поⷣгра́дїе е҆го · И҆ е҆ло́нъ с поⷣграже́ными е҆го . и҆ геѳремо́нъ с поⷣгра́дїемъ е҆го · И҆ ѿ полови́ны колѣ́на манасїина и҆нер̾ и҆ поⷣгра́днаѧ е҆го , и҆ е҆влаа́мъ и҆ поⷣгра́днаѧ е҆го . сїе племе́ни сн҃омъ каха́ѳовымъ ѻ҆ста́вшимъ · Сн҃ом̾ же геѳсо́нимъ ѿ племе́ни по́лъ племе́ни манасїева . да́ша гаѹ҆ло́нъ въ васа́нѣ , и҆ поⷣгра́днаѧ е҆го . и҆ а҆старо́ѳъ съ поⷣгража́ны е҆го · И҆ ѿ колѣ́на и҆саха́рова кеде́съ съ поⷣгража́ны е҆го . и҆ нада́ръ съ поⷣгража́ньми е҆го . и҆ рамо́ѳъ и҆ поⷣгра́днаѧ е҆го . и҆ е҆на́нъ с поⷣграже́ньми е҆го · И҆ ѿ колѣ́на а҆си́рова масїю поⷣграже́ньми е҆го . и҆ раво́ѳъ , и҆ поⷣгра́дїе е҆го · И҆ а҆коа́къ и҆ поⷣгра́дїе е҆го · И҆ роѻ́въ с поⷣграже́н̾ными е҆го . И҆ ѿ колѣ́на неѳали́млѧ , кади́съ в галиле́и , и҆ поⷣгра́днаѧ е҆го . хамо́ѳ̾ съ поⷣгража́ньми е҆го , и҆ канаѳемъ и҆ поⷣгра́днаѧ е҆го · И҆ сн҃омъ мера́рїи̑ноⷨ ѻ҆ста́вшиⷨ да́ша ѿ колѣ́на ꙁаѹ҆ло́нѧ рем̾мо́на и҆ поⷣгра́днаѧ е҆го . и҆ кади́съ и҆ ремо́нъ съ поⷣгража́ными е҆го . и҆ ꙁа і҆ѻ҆рда́номъ е҆рихо́нъ проти́вꙋ въсто́ка і҆ѻ҆рда́нова . ѿ колѣ́на рꙋви́мова . и҆ въсоръ в̾ пꙋсты́ни съ поⷣгража́ными е҆го . и҆ е́с̾са съ поⷣгража́ными е҆го · И҆ кадимо́ѳъ и҆ поⷣгра́днаѧ е҆го . и҆ моѱа́ѳъ съ поⷣгра́жными е҆го · И҆ ѿ колѣ́на га́дова . рама́ѳъ въ галаа́дѣ и҆ поⷣгра́днаѧ е҆го , и҆ наи̑мъ с поⷣгража́ными е҆го · И҆ е҆сево́нъ съ поⷣгража́ны е҆го . і҆ и҆аꙁе́ръ съ поⷣгража́ны е҆го ·
Глⷡ‍҇а , ꙁ҃ · И сїи сн҃ове и҆саха́ровы . ѳо́ла , и҆ фꙋ́а . и҆ ꙗ҆сꙋвъ , и҆ а҆сомъвра́мъ четы́ре · Сн҃ове же ѳо́лы . ѻ҆́ꙁи , и҆ рафеа́съ . і҆ и҆а̑рꙋи́ль , и҆ а҆ми́н̾ и҆ а҆фѳа́мъ , и҆ самꙋи́ль , сїи бы́ша кнѧ́ѕи по домо́хъ племе́нъ свои̑хъ . и҆же ѿ колѣна ѳола мꙋжїи крⷫ‍҇ѣча́иши сочте́ни сꙋть въ дн҃и двд҃вы , ҂к҃ . и҆ ҂в҃ , и҆ ѕ҃ соⷮ · Сн҃ове же ѻ҆ꙁїины и҆ сн҃ове и҆е́ꙁры и҆е́ꙁра . михаи́лъ , и҆ а҆влїа́съ , і҆ и҆ѻ҆и́ль , и҆ ѻ҆сїа́съ . пѧ́ть всѣхъ кнѧѕе́и · И҆ с ни́ми по ро́дом̾ и҆хъ и҆ по домо́мъ ѿчества и҆хъ . препоѧ́сани и҆ си́лни къ ѻ҆полче́нїю на́ брань , ҂л҃ , и҆ ҂ѕ҃ , мно́ѕи б҄о и҆мѣша же́ны и҆ сн҃ы · Бра́тїѧ же и҆хъ та́коⷤ‍ⷷ по всемꙋ̀ пле́мени и҆саха́ровꙋ мꙋжїе , крѣпча́иши къ бра́ни , ҂п҃ , и҆ ҂ꙁ҃ . сочте́нїе и҆хъ  · Сн҃ове же венїами́новы , е҆влаи , и҆ хово́ръ , и҆ е҆дїи́лъ трїе · Сн҃ове же е҆вла́евы . е҆сево́нъ и҆ ѻ҆ꙁїа́съ , и҆ ѻ҆ꙁїи́лъ и҆ е҆римꙋѳъ и҆ ѹ́раѧ , пѧ́ть кнѧѕе́и до́мꙋ ѿч҃ества и҆хъ , и҆ къ бра́немъ крѣпча́иши  . и҆ сочте́нїе иⷯ , ҂к҃ , и҆ в҃ . и҆ л҃ , и҆ д҃ · Сн҃ове же ховоровы  , самарїа́съ  , і҆ и҆ѻ҆а́въ , и҆ е҆лїе̑ꙁе́ръ , и҆ е҆лїа́на , и҆ а҆марїѧ , и҆ е҆римо́ѳъ , и҆ а҆вїѧ , и҆ а҆наѳо́ѳ̾ и҆ е҆лмеѳеⷨ . вс҄и сїи сн҃ове хово́ровы · Сочте́нїе же и҆хъ по рожеⷣнїю и҆хъ . кнѧѕе́и пле́менъ ѿч҃ествъ и҆хъ мꙋжїи къ бра́ни крѣпча́ишихъ  , ҂к҃ . и҆ с҃ · Сн҃ове же и҆е̑дїи́левы валаа́м̾ і҆ и҆е̑ѻ́съ . и҆ венїа̑ми́нъ , и҆ а҆ѻ́ѳ̾ . и҆ а҆ханаа́нъ . і҆ и҆ѻ҆ѳа́нъ и҆ ѳарси́съ , и҆ а҆саи́ръ · Вси сїи сн҃ове , и҆е̑дїи́левы кнѧ́ѕи пле́менемъ своиⷨ крѣпча́иши мꙋжи , ҂ꙁ҃і , и҆ с҃ , къ ѻ҆полче́нїю сходѧ́щїи · И҆ сафа́н̾ же , и҆ а҆фа́нъ . сн҃ове и҆е̑римꙋѳовы . е҆сꙋдъ сн҃ъ е҆го  , неѳали́мъ сн҃ъ е҆го , и҆е̑сїи́лъ и҆ гои́ни і҆ и҆е̑се́ръ . и҆ селаиⷨ , сн҃ове , валалааⷨ · Сн҃ове же манасїе , е҆ꙁрїи́ль . е҆гоже роди нало́жница е҆го си́ра , и҆ родѝ и҆ махи́ра ѿц҃а галаа́дова · Махиⷬ‍҇ же поꙗ҆́тъ женꙋ̀ а҆фи́рꙋ . и҆ а҆фи́нꙋ і҆ и́мѧ сестрѣ е҆го мааха . и҆́мѧ же второ́и салѳаа́дъ , роди́ша же сѧ салѳаа́де дще́ри · И҆ породѝ маа́ха жена̀ махирова сн҃а , и҆ нарече и҆́мѧ е҆го фареⷵ і҆ и́мѧ бра́тꙋ е҆го соѻ҆ро́ръ и҆ сн҃ъ е҆го ѹ҆ла́мъ . и҆ сн҃ове е҆го и҆ла́м̾ , и҆ ракаⷨ · Сн҃ове же и҆ла́мовы , валаа́мъ , сїи сꙋть сн҃ове галаа́довы сн҃а махи́рова сн҃а манасі́ева · Сестра же е҆го мельхе́дъ . роди́ же и҆е̑сꙋ́да . и҆ а҆вие̑ꙁе́ра . и҆ малаа́да · Бѣхꙋ же сн҃ове семи́ра . і҆и́мъ , и сихе́мъ , и҆ дочїиⷨ и҆ е҆нїа́мъ · Сн҃ове же е҆фрѣмли ѳꙋсала́мъ . и҆ ра́мъ сн҃ы е҆го , и҆ ѳаа́мъ сн҃ъ е҆го . и҆ е҆лаа́дъ сн҃ъ е҆го . и҆ ѳаа́д̾ сн҃ъ е҆го · И҆ ꙁава́дъ сн҃ъ е҆го , и҆ сꙋѳа́ла сн҃ъ е҆го . и е҆ꙁе́ръ , и҆ е҆ꙁ̾ла́да . ѹ҆би́ша же и҆хъ мꙋжи ге́ѳъ и҆же роди́шасѧ въ ꙁемлѝ то́и ꙁанѐ и҆ꙁыидо́ша вꙁѧ́ти ѻ҆держа́нїе иⷯ · И҆ скоⷬ‍҇бѧ́ше е҆фре́мъ ѿц҃ъ и҆хъ мно́ги дн҃и и҆ прїидо́ша бра́тїѧ е҆го да ѹ҆тѣшаⷮ е҆го · Пото́мъ вни́де к женѣ свое́и и҆ ꙁача и҆ родѝ сн҃а , и҆ нареⷱ‍҇ и҆́мѧ е҆го варїе сего ра́ди и҆же въ ꙁлыⷯ до́мꙋ е҆го роже́нъ е҆сть · дщи́ же е҆го бы́сть сара́а въ ѻ҆ныхъ прочїихъ и҆ сїѧ соꙁда веѳороⷩ‍҇ ни́жнїи и҆ вы́шнїи , и҆ са́дрꙋ · Рафа́и же сн҃ъ е҆го ресеѳъ . и҆ ѳа́лаи , сн҃ъ е҆го . и ѳанаа́нъ сн҃ъ е҆го · И҆ лаа̑да́нъ сн҃ъ е҆го . и҆ а҆м̾миѹ́дъ сн҃ъ е҆го . е҆лиса́ма сн҃ъ е҆го · Рꙋ́нъ сн҃ъ е҆го и҆ѻсїе сн҃ъ е҆го · И҆ дръа́нїеⷤ‍ⷷ и҆хъ и҆ ѻ҆бита́нїе веѳи́ль , и҆ ве́си иⷯ , проти́вꙋ восто́ка ноа̑ра́нѧ . и҆ къ ꙁапаⷣнѣи стра́нѣ гаꙁе́ра и҆ ве́си и҆хъ . и҆ сихе́мъ съ прилежа́щими е҆мꙋ . и҆ гага́и съ прилежа́щими е҆мꙋ даже до го́ръ  · И҆ магед̾до́нъ и҆ прилежа́щїи е҆мꙋ , до́ръ прилежа́щїе е҆мꙋ . в̾ тѣхъ в̾сели́шасѧ сн҃ове и҆ѻ́сифовы сн҃а і҆ил҃ева · Сн҃ове а҆си́ровы , і҆аⷨна и҆ е҆сꙋдъ , и҆ е҆сꙋе , и҆ варїа . и҆ сар̾ре́ѧ сестра̀ и҆хъ · Сн҃ове же варїе́вы и҆ хеве́ръ . и҆ мелхїи́ль се́и бы́сть ѿц҃ъ ꙁаве́довъ · И҆ е҆хове́ръ же родѝ на̑фле́та . и҆ соми́ръ и҆ хоѳана и҆ сꙋ́а сестрꙋ̀ и҆хъ · И҆ сн҃ове и҆афле́товы фасе́хъ , и҆ а҆мамаа́ѳъ и҆ асоа́ѳъ , сїи сн҃ове и҆а̑фле́товы · Сн҃ове же соми́ровы . и҆хиѹ́ръ , ран̾го́ѧ , и҆ а҆ва , и҆ а҆ра́мъ  · Сн҃ове же а҆сꙋдовы братїѧ е҆го сꙋфа . и҆ а҆мна . і҆ и҆е̑ли́мъ . и҆ а҆ламъ · Сн҃ове же сои̑фовы а҆рїафе́ръ , и҆ сꙋанъ , и҆ вори́нъ иже въ вравасаре · И҆ и҆ю́дъ и҆ сам̾ма и҆ сели́мъванъ , і҆ и҆ѳран̾ , и҆ е҆фо́ни и҆ фасфа , и҆ аре́и · Сн҃ове же ѻ҆ли́ни а҆нїи́ль . и҆ расїѧ · Вс҄и сїѝ сн҃ове а҆сѷровы , вс҄и кнѧ́ѕи племе́нъ и҆ ѿч҃ествъ и҆ꙁбрани . и҆ крѣпки си́лою кнѧ́ѕи вое̑во́дамъ . сочте́нїе же и҆х̾ въ вре́мѧ брани на вополче́нїе  , ҂к҃ , и҆ ҂ѕ҃ , мꙋжїи ·
Глⷡ‍҇а , и҃ · Венїа̑ми́н̾ же родѝ ва́ла прьве́нца свое̑го , и҆ а҆а̑саи́лѧ , в̾тора́го , и҆ дїе́ра , а҆ре́ѳа , тре́тїѧ̑го · И҆ нагꙋи́ла , четве́ртаго , и ра́фꙋ , пѧ́таго · Бы́ша же сн҃ове ва́ле . и҆а̑софа́нъ , и҆ ахиранъ і҆ и҆ѻ҆а́нъ · А҆висꙋ́е же и҆ наманъ и҆ а҆хїѧ · Сїи сꙋть сн҃ове а҆года ги́ры , и авиѹ́дъ , и҆ а҆висꙋе , и҆ намѝ , и҆ сїѝ сн҃ы а҆ѻ́ди , гираⷨ сапфа́нъ , и҆ а҆рꙋа́мъ . сїи сꙋть кнѧ́ѕи пле́менемъ ѻ҆бита́юща въ гава́и . и҆́хже пресели́ша въ манꙋа́ѳ̾ И҆ наа̑ма́нъ , и҆ акїѧ , і҆ и҆ра́мъ то́и приведе и҆́хъ , и҆ родѝ ги́ра , а҆ꙁа́на . и҆ нꙋѧ · И сеѻ҆ри́мъ роди́въ въ странѣ моа́вли , по ѿпꙋще́нїи е҆го , и҆ ѻ҆сима́симъ и҆ ва́ла же́ны своѧ̀ · Роди ⷤ‍ⷷ ѿ ва́лы жены̀ свое́а и҆ѻ҆ва́ва , и҆ самїю и҆ ми́сꙋ и҆ мел̾хо́ма · И҆ и҆ѻ҆а̑са и҆ сехїю и҆ мармїю . сїи сꙋть сн҃ове е҆го кн҃ѕи ѿч҃ествъ свои̑хъ · ѿ е҆нъси́мы же роди а҆мито́ва . и҆ е҆лифаа́да . сн҃ове ⷤ‍ⷷ е҆лифадовы . е҆ве́ръ , и҆ мисоа́мъ . и҆ самии́лъ , то́и соꙁда а҆но́нъ . и҆ а҆до́на и҆ дворы̀ е҆го . и҆ е҆ѻ́дъ дворы̀ е҆го · Вара же и҆ самасїи кнѧ́ѕи племе́немъ живꙋщимъ въ а҆и̑ла́мѣ , и҆ тїи и҆ꙁъгнаша живꙋщихъ въ ге́ѳꙋ · И҆ братїѧ и҆хъ сосиль , и҆ е҆римо́ѳъ · И ꙁавадїѧ и҆ а҆раⷣ . и҆ а҆вадъ · Мисолам же и҆ е́сфа , и҆ е҆ꙁїѧ , сн҃ове варїѧ · И҆ ꙁавадїи , и҆ месома́ни . и҆ еꙁекїи , и҆ аве́ръ · И҆ и҆а̑сїевы , и҆ марїи , і҆ и҆е̑ꙁелїѧ , и҆ ѻ҆ва́въ . сн҃ове е҆лифа́ли · И҆ ꙗ҆ки́м̾ , и҆ хеꙁрїи , и҆ ꙁе́вди · И҆ и҆лиѻ҆и̑наи , и салаѳїи , и҆ е҆лии́ль · И҆ а҆данѧ , и҆ варе́ѧ , и҆ самараѳъ , сн҃ове семеи́совы · И҆ е҆сфанъ , и҆ а҆веⷬ‍҇ и҆ е҆ли́лъ · И҆ а҆дрїѧ , и҆ а҆вдо́нъ , и҆ ꙁе́хри , и҆ а҆на́нъ · И҆ а҆нанїѧ , і҆ и҆хам̾ и҆ наѳаѳїѧ · И҆ е҆фаѳїѧ , и҆ фанꙋи́ль сн҃ове и҆са́ковы · И҆ самоа́съ , и҆ саре́а и҆ е҆ѳнїѧ · И҆ е҆рси́лъ , і҆ и҆лїѧ , и҆ ꙁехрїѧ , сн҃ове же и҆еремои́мъли сїѝ патрїа́рхи сїѝ бы́ша пле́менеⷨ свои̑м̾ нача́лницы , сїѝ ѻ҆бита́ша въ і҆ерⷵли́мѣ · Въ гаваѻ́нѣ же всели́сѧ і҆и́ль ѿц҃ъ е҆гаваѻ́нь , і҆ и́мѧ женѣ е҆го маа́ха · Сн҃ъ же е҆го прьве́нецъ , а҆вдоⷩ‍҇ и҆ сꙋръ , и҆ ки́съ , и҆ вае̑лъ . и҆ надаⷡ‍҇ · И҆ ни́ръ , гед̾да́ръ , и҆ а҆н҄ѹ́и , и҆ бра́тїѧ же е҆го , ꙁаѹ́ръ  · И҆ махае̑ло́д̾ и҆же родѝ сама́ѧ . сїи же ѻ҆бита́ша по бра́тїи свое́и въ і҆ерⷵли́мѣ съ бра́тїею свое́ю · Ни́р же родѝ ки́са , и҆ ки́съ родѝ саѹ́ла , саѹ́лъ же родѝ и҆ѻ҆наѳа́на , и҆ мелхисꙋе , и҆ а҆минада́ва , и҆ е҆ꙁваа́ла · Сн҃ъ же и҆ѻ҆наѳа́новъ , мемъфивал̾ме́и . и҆ ме́мъѳивосте́и , и҆ мемъфива́л же , родѝ ми́хꙋ · Сн҃ове же ми́ха , фиѳо́ѳъ и҆ мало́хъ . и҆ ѳаре́съ , и҆ хаи̑а́съ · И҆ хаа́съ же родѝ и҆ѻ́да , и҆ѻ́да родѝ салеме́ѳа , и҆ а҆смо́ѳа , и҆ ꙁам̾врїю , ꙁам̾врїи же родѝ мо́сꙋ · И҆ мо́са родѝ лаа́нꙋ , е҆мꙋже сн҃ъ бы́сть а҆ра́а , ѿ а҆ра́и , роженъ е҆сть е҆лъла́са , и҆же родѝ а҆саи́ла · А҆се́лю же бѣша прьвенецъ е҆го . ѕ҃ сн҃овъ . сїѧ же и҆мена̀ и҆хъ , е҆ꙁрика́мъ  , і҆ и҆ꙁмаи́ль . и҆ ꙁарїѧ , а҆вдїѧ , и҆ сара́а , и҆ а҆на́нъ , вси́ же тїи сн҃ове а҆саи́левы · Сн҃ове ⷤ‍ⷷ е҆се́ха бра́та е҆го , и҆ ѹ҆ла́мъ прьвенеⷰ‍҇ е҆го , и҆ е҆сꙋсъ вторы́и , и҆ е҆лифа́съ , тре́тїи · Бы́ша же сн҃ове и҆ѹ҆даⷨли мꙋжи крѣпча́ишїи вели́кою крѣпостїю напрѧꙁа́юще лꙋкъ . и҆ мно́ги и҆мѣ́юще сн҃ове . и҆ сн҃ы сн҃овъ , р҃н · всѝ сїѝ ѿ сн҃овъ венїа̑ми́нихъ ·
Глⷡ‍҇а , ѳ҃ · И весь же і҆и̑л҃ь сочте́нъ е҆сть по пле́менемъ и҆хъ , и҆ с҄е сꙋть пи́саны в̾ъ кни́ѕѣ цр҃еи і҆и̑л҃евыхъ , і҆ и҆ѹ́диныхъ . по преселе́нїи въ вавѷло́нъ ради беꙁако́нїѧ и҆хъ · И҆́мже беꙁаконова́ша . і҆ и҆же ѻ҆бита́ша первѣ́и въ ѻ҆держа́нїихъ  , и҆ въ градѣхъ своиⷯ і҆и̑л҃ь , и҆ сщ҃енницы и҆ левѷты , и҆ прида́нїи · И҆же ѻ҆ста́ша въ і҆ерⷵли́мѣ съ сн҃ъми і҆ѹ́диными ѿ сн҃овъ вениа̑ми́нь , и҆ ѿ сн҃овъ е҆фрѣмль и҆ манасїинъ · ѻ҆ѳи́и сн҃ъ а҆миѹ́довъ сн҃а е҆мврїи̑на . сн҃ове ѿ сн҃овъ фаре́съ сн҃въ і҆ѹ́да · И҆ ѿ сило́ма а҆са́иѧ прьвенец̾ е҆го и҆ сн҃ове е҆го . ѿ сн҃овъ же ꙁа́ра , и҆е̑и́ль и҆ бра́тїѧ и҆хъ , и҆́хже бы́сть , х҃ , и҆ ч҃ · И҆ ѿ сн҃овъ венїа̑ми́нь сахоⷨ сн҃ъ въсол̾ламовъ . сн҃а ѻ҆дꙋи́ева сн҃а санꙋ́ѻва · И҆ е҆вна́а сн҃ъ і҆е̑ровоа́мовъ и҆ е҆ла́въ , и҆ сїи сн҃ы и҆ѻ҆ꙁи́ю , и҆ сн҃ове махе́ровы , и҆ мосол̾ла́мовы сн҃а сафатїева , сн҃а рагꙋи́лева . сн҃а и҆а̑ва́ни братїѧ же и҆хъ по роже́їѧ̑мъ и҆хъ ѳ҃ со́тъ , и҆ н҃ и҆ ѕ҃ , вс҄и сїи мꙋжи кнѧ́ѕи племе́немъ по домо́мъ ѿц҃ъ свои̑хъ · ѿ сщ҃енникъ же и҆ѻ҆да́їѧ и҆ ѻ҆а̑ри́мъ , и҆ ѻ҆а̑ки́мъ · И҆ а҆ꙁа́рїѧ сн҃ъ хелкїевъ сн҃а мосол̾ла́мова . сн҃а садꙋкова . сн҃а марарїѻ́ѳъ , сн҃а а҆хи́това а҆рхїе̑ре́ѧ до́мꙋ бж҃їѧ · И҆ а҆дїамъ сн҃ъ е҆роа́мль сн҃а ѳаꙁо́ръ сн҃а мелхїа́ева и҆ маа̑сїѧ , сн҃ъ а҆дии́ль , сн҃а а҆ꙁе́ра , сн҃а мосола́млѧ . сн҃а самелимо́ѳова сн҃а е҆м̾ма́рова · Бра́тїѧ же и҆хъ кнѧ́ѕи по домо́мъ ѿч҃ествъ свои̑хъ , ҂а҃ , и҆ ꙁ҃ со́тъ , и҆ ѯ҃ , силнѣ́иши крѣпостїю къ сотворе́нїю дѣла слꙋже́нїѧ в̾ домꙋ̀ бж҃їи · ѿ левѷтъ же саме́їѧ сн҃ъ а҆сꙋвовъ сн҃а а҆ꙁрика́мова , сн҃а савїева , сн҃а въ мерарїи́нѣ · Вак̾вака́р же , и҆ а҆риⷵ и҆ гаре́ѧ , и҆ меѳанїа̑съ сн҃ъ михаеⷡ‍҇ · сн҃а ꙁе́хри сн҃а а҆са́фова · И҆ а҆вдїѧ сн҃ъ саме́ѧ . сн҃а го́лила , сн҃а и҆диѳꙋнѧ , и҆ варахїѧ сн҃ъ а҆́сы , сн҃а е҆а̑лка́нова и҆же ѻ҆бита̀ въ дво́рѣхъ нетофа́ѳовыхъ · две́рницы же сел̾лꙋмъ и҆ а҆кꙋмъ , и҆ тел̾мо́нъ , и҆ е҆м̾ма́нъ и҆ бра́тъ и҆хъ , сел̾лꙋмъ же бы́сть кнѧ́ѕь , даже того вре́мени въ вра́тѣхъ црⷵкиⷯ къ восто́кꙋ въꙁдержа́хꙋ по силахъ своиⷯ въ сн҃ѣхъ левѵи̑ныⷯ · И҆ сел̾лꙋмъ сн҃ъ къре́ѻвъ сн҃а а҆вїа̑сафо́вова сн҃а коре́ѻва . и҆ бра́тїѧ е҆го по домо́мъ ѿц҃ъ и҆хъ  . сїи сꙋть ꙁри́тели наⷣ дѣлы слꙋже́нїѧ стрегꙋще стражбы̀ , скѵ́нїи , и҆ ѿц҃ъ и҆хъ наⷣ пол̾комъ гн҃имъ . Стрегꙋще въхо́да · Џинее̑съ же сн҃ъ е҆леаꙁа́ровъ бысть во́ждъ и҆хъ преⷣ гм҃ъ · И҆ посеⷨ ꙁак̾ха́рїѧ сн҃ъ мосолла́мїевъ дверниⷦ‍҇ вра́тъ скѷнїи свѣдѣнїѧ · Сїи вс҄и и҆ꙁбра́ннїи въ дверницѣхъ и҆же въ чи́слѣ , с҃ , и҆ в҃і , сїи в селѣхъ и҆хъ по племе́немъ и҆хъ сочте́но , и҆ си́хъ поста́ви дв҃дъ и҆ само́илъ ви́дѧщїи въ вѣрѣ свое́и · И҆ та́ко тїи и҆ сн҃ове и҆хъ быша въ две́рехъ до́мꙋ гн҃ѧ . в̾ домꙋ скѷнїѧ стрещи , по всѧ̀ дн҃и · По четы́ремъ вѣтром̾ бѣша две́рницы стрегꙋщеи . и҆же къ восто́кꙋ и҆ къ ꙁападꙋ , и҆ къ сѣ́верꙋ , и҆ къ ю́гꙋ · Бра́тїѧ же иⷯ и҆же живѧ́хꙋ въ селаⷯ своиⷯ , и҆ прихожда́хꙋ въ сꙋбо́таⷯ своиⷯ ѿ вре́мени даже до вре́мени на премѣнꙋ тⷨѣ · Четы́реⷨ б҄о две́рникоⷨ старѣишиⷨ върꙋче́но бысть левѷтоⷡ‍҇ . и҆ бѣхꙋ стрегꙋще собо́ровъ и҆ скровищъ до́мꙋ гн҃ѧ · По ѻ҆́крⷵтъ же цр҃кви гн҃ѧ живѧхꙋ въ стра́жбахъ своиⷯ . да е҆гда̀ времѧ бы́сть тїи и҆ ѹ҆трѣ ѿтворѧюⷮ две́ри цр҃кви · ѿ того же ро́да бѧ́хꙋ и҆ наⷣ сосꙋды слꙋже́нїа . по чи́слꙋ б҄о вноша́хꙋ сосꙋ́ды , і҆ и҆ꙁноша́хꙋ  . ѿ тⷯѣ же і҆ и҆же врꙋче́н̾на и҆мѣѧ́хꙋ рꙋ́хла ст҃ительствомъ . та́коже и҆ надъ мꙋко́ю пшени́чною и҆ виномъ и҆ е҆леѻⷨ и҆ ѳимїамоⷨ и҆ а҆рома́ты · Сн҃ове же сщ҃ен̾никовъ ма́сти ѿ рама́тъ съдѣлахꙋ · И҆ мат̾таѳїасъ левѷтъ . се́й прьвенецъ сел̾лꙋмъ крылошани́н̾ прьвыи бы́сть , е҆мꙋже ѹ҆вѣ́рени жеⷬ‍҇твы . і҆ и҆же на сковрадѣ прѧжахꙋсѧ вели́кого жерца̀ · Паки ѿ сн҃овъ каа́ѳовыⷯ бра́тїа иⷯ бѧхꙋ наⷣ хлѣбы преⷣложе́нїѧ въ сꙋбо́ты и҆ сꙋбо́ты ꙗ҆́же ѹ҆гото́вати · И҆ сїи быша кнѧѕи пѣвцеⷨ по семъꙗ҆́хъ левѷтъскихъ и҆же въ събра́нїю поста́влени , повседн҃евное , ꙗ҆́ко да дн҃ь и҆ но́щъ все́гда своѐ слꙋженїе ѿслꙋжива́ютъ · Сїи главы̀ ѿч҃ествомъ левѷтомъ по племе́немъ иⷯ , нача́лницы же сїи вс҄и пребыва́хꙋ въ і҆ерⷵли́мѣ · И҆ въ гаваѻ́нѣ же ѻ҆ста̀ ѿц҃ъ гаваѻ́нь і҆е̑и̑е̑левъ . и҆́мѧ женѣ е҆го маа́ха · И҆ сн҃ъ прьвенецъ е҆го а҆вдо́нъ , и҆ а҆сꙋръ , и҆ ки́съ , и҆ ва́ель , и҆ ни́ръ , и҆ нада́въ , и҆ гедо́ръ . и҆ бра́тїѧ и҆хъ . и҆ а҆гїѹ́нъ , и҆ ꙁе́хрїѧ · И҆ макеллодъ и҆же родѝ сеⷨмаѧ . и҆ сїи всели́шасѧ среди бра́тїи свои̑хъ въ і҆ерⷵли́мѣ со бра́тїами свои́ми · Нир же родѝ ки́са . и҆ ки́съ родѝ саѹ́ла . и҆ саѹ́лъ родѝ і҆а́ѻ҆наѳа . и҆ мелхисꙋ́ѧ . и҆ а҆минада́ва , и҆ сва́е̑лѧ · Сн҃ы же і҆ѻ҆а̑наѳа́ни мем̾фиваа́лъ . и҆ мемъфиваа́лъ роⷣ‍ꙵ ми́хꙋ · Сн҃ове же ми́ха фило́ѳъ , и҆ мелхїилъ , и҆ ѳара́ѧ , и҆ а҆ꙁа́еръ · И҆ хаꙁа́ꙁъ же родѝ и҆ѻ҆дꙋ , і҆ и҆ѻ́да родѝ а҆лефа , и҆ а҆ꙁмо́ѳа , и҆ ꙁаⷨврїѧ , ꙁам̾врїи же родѝ маса́ѧ · И҆ ма́са же родѝ ваа́на , е҆гоже сн҃ъ рафаїѧ е҆ласа сн҃ъ е҆го , а҆саи́ль сн҃ъ е҆го · Ё҆ а҆саи́лѧ же б҄ѣ , ѕ҃ , сн҃овъ , и҆ сїѧ и҆мена̀ и҆хъ . и҆ е҆ꙁри́ка прьве́нецъ е҆го і҆ и҆смаи́ль , и҆ а҆ꙁарїѧ , и҆ а҆вдїѧ , и҆ а҆на́нъ , сїи сн҃ове а҆саи́левы ·
Глⷡ‍҇а , і҃ · Филисти́ми же вое̑ва́ша проти́вꙋ і҆и̑л҃ю . и҆ бѣжа́ша мꙋжи і҆и̑л҃еви ѿ лица̀ и҆ноплеме́нническа , и҆ падо́ша ра́нени въ горѣ гелвꙋ́и · Єгда же приближи́шасѧ и҆ноплеме́нницы погонѧ́ющи саѹ́ла и҆ сн҃овъ е҆го . и҆ ѹ҆би́ша і҆ѻ҆а̑наѳа́на и҆ а҆минада́ва и҆ мельхисꙋ́е сн҃овъ саѹ́ловыⷯ · И҆ ѻ҆тѧжасѧ бра́нь проти́вꙋ саѹ́ла . и҆ ѻ҆брѣто́шⷶ е҆го стрѣлцы и҆ ꙗ҆́ꙁви́ша е҆го стрѣлами и҆ въскорбѣ ѿ стрѣленїѧ · И҆ рече саѹ́лъ къ носѧ́щемꙋ ѻ҆рꙋжїе е҆го . и҆ꙁъвлецы ме́чъ тво́и и҆ прободи́ мѧ и҆мъ . да не пото́м̾ прїидꙋтъ неѻ҆брѣ́ꙁанїи сїи и҆ посмѣ́ютсѧ мн҄ѣ . и҆ не хотѣ же носѧ̀ ѻ҆рꙋ́жїе е҆го ꙗ҆́ко воⷥбоѧ́сѧ ѕѣло . въсхити же саѹ́лъ ме́чъ и҆ нападѐ на́нь · И҆ е҆гда̀ ви́дѣ носѧ́и ѻ҆рꙋжїе е҆го , ꙗ҆́ко мр҃твъ бы́сть саѹ́лъ . нападе же и҆ ѻ́нъ на меⷱ‍҇ сво́и и҆ ѹ́мре · И҆ ѹ́мре саѹ́лъ и҆ тр҄и сн҃ы е҆го въ дн҃ь ѻ́нъ , и҆ ве́сь домъ е҆го та́коже падѐ · И҆ е҆гда ви́дѣша мꙋжи і҆и̑л҃еви и҆же бѣша въ полеⷯ . ꙗ҆́ко бѣ́жаша , и҆ саѹ́ла и҆ сн҃ы е҆го ѹ҆мерша . и҆ ѻ҆ста́виша гра́ды своѧ̀ и҆ побѣжа́ша . и҆ прїидо́ша же и҆ноплемеⷩ‍҇ницы и҆ всели́шасѧ в ни́хъ · И҆ дн҃и ѹ҆́тренего прїидо́ша и҆ноплеме́н̾ницы съвлачати паⷣшиⷯ кори́сти и҆ ѻ҆брѣто́ша саѹ́ла и҆ сн҃овъ е҆го лежа́щихъ въ горѣ гел̾вꙋе . и҆ съвлеко́ша е҆го и҆ ѹ҆сѣкнꙋша главꙋ̀ е҆го . и҆ ѻ҆рꙋжїе е҆го вꙁѧ́ша . и҆ посла́ша и҆ноплеме́нницы въ ꙁемлю свою̀ да ѻ҆бно́сит̾сѧ и҆ пока́жетсѧ и҆́доломъ цр҃квам̾ и҆ лю́деⷨ · ѻ҆рꙋжїе же е҆го положи́ша въ цр҃кви б҃а свое̑го , и҆ главꙋ̀ пот̾кнꙋша въ црк҃ви даго́на · Тогда ѹ҆слы́шаша мꙋ́жи и҆а̑ве́са галаа́дъскаго вс҄ѧ . и҆же филисти́ми сътвори́ша саѹ́лꙋ и҆ сн҃ом̾ е҆го і҆и̑л҃ю . воста́вше ѿ галаа́да вс҄и мꙋ́жи и҆ крѣпкїи . и҆ прїидо́ша и҆ вꙁѧ́ша трꙋпъ саѹ́ловъ и҆ трꙋпы сн҃овъ е҆го . и҆ принесо́ша и҆хъ въ и҆а̑ви́съ , и҆ погребо́ша ко́сти иⷯ поⷣ дꙋбомъ и҆же б҄ѣ въ и҆а̑висъ . и҆ пости́шасѧ , ꙁ҃ , дн҃їи · И҆ та́ко ѹ́мре саѹ́лъ ради беꙁако́нїи свои̑хъ . и҆́мже престꙋпѝ гв҃и по словесѝ гн҃ю е҆гоже не съхранѝ . и҆ къ семꙋ̀ въпросѝ саѹ́лъ во влъшве́нїи е҆же въꙁыскати . и҆ ѿвѣща е҆мꙋ само́илъ прⷪ‍҇ркъ , и҆ не вопросѝ г҃а . и҆ сего ради ѹби е҆го . и҆ ѿдастъ црⷵтво е҆го дв҃дꙋ сн҃ꙋ і҆ѻ҆сїинꙋ ·
Глⷡ‍҇а , а҃і · Собра́ же сѧ ѹ҆бо ве́сь і҆и҃ль къ дв҃дꙋ , въ хевро́нъ гл҃ющи , с҄е ко́сть твоѧ е҆смы̀ и҆ плоть твоа̀  · Вчера же и҆ прежде третїѧ́го . е҆гда е҆ще црⷵтвоваше саѹ́лъ . т҄ы бѣа́ше и҆же и҆ꙁводѧше и҆ въводѧ́ше і҆и҃лѧ . и҆ тебѣ реⷱ‍҇ г҃ь б҃ъ тво́и . т҄ы ѹ҆пасе́ши лю́ди м̀оѧ̀ і҆и̑л҃ѧ . и҆ т҄ы бꙋ́деши кнѧ́ѕь наⷣ люⷣми мои́ми і҆и҃лемъ · И҆ прїидо́ша вс҄и ста́рцы і҆и҃леви къ цр҃ю въ хевроⷩ‍҇ . и҆ ѹ҆твръди дв҃дъ с ни́ми миръ преⷣ гм҃ъ . и҆ пома́ꙁаша е҆го цр҃емъ надъ і҆и҃леⷨ по словесѝ гн҃ю , ꙗ҆́же гл҃а въ рꙋкꙋ само́ила · И҆ и҆дѐ цр҃ь двⷣъ и҆ весь і҆и҃ль въ і҆ерⷵлиⷨ . и҆ сїѧ е҆сть е҆в̾вꙋкъ . гдѣ бѣхꙋ е҆вꙋсе́и жи́тель ꙁемлѝ . реко́ша же , и҆же ѻ҆бита́ша въ е҆вꙋсѣ къ дв҃дꙋ не вни́деши ꙁдѣ . и҆ вꙁѧ̀ преди дв҃дъ ѻ҆бъдръжащее̑сѧ сїѻ́на ꙗ҆́же е҆сть граⷣ дв҃двъ · Реⷱ‍҇ же дв҃дъ всѧкъ и҆же ѹ҆бїе̑тъ е҆вꙋсеѧ въ прьвыхъ бꙋдетъ кнѧ́ѕь и҆ вое̑во́да . и҆ въꙁы́иде на́нь прежде і҆ѻ҆а́въ сн҃ъ сарꙋ́ие̑въ . и҆ бы́сть кнѧ́ѕемъ . ѻ҆бита́ше же дв҃дъ въ ѻ҆бъдръжа́нїи с҄е . и҆ сего раⷣ‍ꙵ и҆менова́нъ е҆сть граⷣ двд҃въ · Соꙁда ⷤ‍ⷷ граⷣ въ ѻ҆́крꙋгъ ѹ҆глꙋбле́нъ да́же до ѻ҆крꙋженїа . і҆ѻ҆а́въ же про́чее гра́да състро́и , и҆ вое̑ва и҆ вꙁѧ̀ гра́дъ · Преспѣва́ше же двⷣъ і҆дꙋщи и҆ растꙋщи и г҃ь вседръжи́тель б҄ѣ с ниⷨ · Сїи же кнѧ́ѕи мꙋж́їи си́лныхъ двд҃выхъ , и҆же помага́хꙋ е҆мꙋ да цр҃ь бꙋ́детъ наⷣ всѣмъ і҆и̑л҃емъ , по словесѝ гн҃ю ꙗ҆́же гл҃а къ і҆и̑л҃ю · И҆ сїе сочте́нїе крѣпъкимъ двд҃вымъ . и҆сваа́лъ сн҃ъ а҆хама́нъ , нача́лниⷦ‍҇ ме́ждꙋ тридесѧти . то́й въꙁдвиꙁаше сꙋлицꙋ свою̀ , на три́ста . и҆ поби иⷯ е҆ді́нокра́тъ · И҆ по немъ е҆леа̑ꙁа́ръ сн҃ъ додаи́ѧ , ѻ҆хахїева , се́й б҄ѣ по́средѣ треⷯ си́лныⷯ . Се́й бы́сть съ двд҃омъ в̾ фасадоми́не и҆дѣже и҆ноплеме́ницы събра́ны бы́шⷶ к̾ мѣ́стꙋ томꙋ на ѻ҆поⷧ‍҇ченїе . и҆ б҄ѣ по́ле страны̀ то́ѧ по́лно ꙗ҆чме́ни . побѣго́ша же лю́дїе ѿ лица̀ и҆ноплемеⷩ‍҇ник̾ · Сїи же ста́ша посредѣ по́лѧ , и҆ ѻ҆щити́ша е҆го , і҆ и҆ꙁби́ша и҆ноплеме́нниⷦ‍҇ и҆ дасть г҃ь сп҃сенїе ве́лїе лю́деⷨ своиⷨ · Сїи же трїе ѿ тридесѧ́ти кнѧ́ѕь снїидо́ша къ ка́меню къ дв҃дꙋ въ пеще́рꙋ ѻ҆дол̾ла́млю . и҆ноплеме́нницыⷤ‍ⷷ быша ѻ҆бъстоа́ще в до́лꙋ гигантоⷡ‍҇ · дв҃дъ же б҄ѣ въ ѻ҆блеже́нїи па́ки . стра́жа же и҆ноплемеⷩ‍҇ническа во виѳлее́ме · И҆ въжа́жде дв҃дъ и҆ реⷱ‍҇ . ѠѼ кт҄о да́сть мн҄ѣ во́дꙋ ѿ кла́дѧꙁѧ и҆же въ виѳлїемѣ и҆же е҆сть въ вра́тⷯѣ · И҆ трїе тїи прои̑до́ша по́средѣ ѻ҆бъстоа́нїѧ и҆ноплеме́нническа . и҆ почръпъше во́дꙋ ѿ кла́дѧꙁѧ и҆же въ виѳлїемѣ , и҆же б҄ѣ во вратⷯѣ . и҆ принесо́ша къ дв҃дꙋ да пїетъ . и҆ не хотѧ́ше дв҃дъ пи́ти е҆ѧ̀ и҆ воꙁлїѧ ю҆̀ гв҃и · И҆ реⷱ‍҇ сохрани́ мѧ г҃и да не сътворю̀ гл҃ъ се́й , а́ще кровь мꙋжїи тⷯѣ пїю  . и҆̑же въ бѣдѣ дш҃ъ свои̑хъ принесоша ю҆̀ . и҆ сїѧ раⷣ‍ꙵ ве́щи не хотѣ пи́ти еѧ̀ . сїе сътвори́ша трїе крѣп̾ча́ишїе · А҆ве́са и҆же браⷮ і҆ѻ҆а́вовъ то́й б҄ѣ прьвыи въ трїехъ . и҆ то́й въꙁдвиѕа́ше сꙋ́лицꙋ свою проти́вꙋ , тре́юсо́тъ мꙋж́їи , въ е҆диⷩ‍҇ ча́съ и҆ ѹ҆би и҆х̾ . и҆ то́й б҄ѣ по́средѣ трехъ и҆менитъшїи · ѿ трїехъ ме́ждꙋ двѣма пресла́вныи , бѣ б҄о иⷨ нача́лникъ . ѻ҆баче даже къ тремъ прьвымъ не пришелъ · И҆ ванѣѧ сн҃ъ и҆ѻ҆да́евъ мꙋжа крѣ́пкаго и҆же мно́га дѣ́ла сътворѝ ѿ васаи́лѧ то́и ѹ҆бѝ дво́ю , а҆рїи́лево моа́въскихъ . и҆ то́й сни́де и҆ ѹ҆бѝ льва̀ ѹ҆ кла́дѧꙁѧ въ времѧ снѣ́га · И҆ то́и ѹ҆би мꙋжа е҆гѷптѧнина е҆мꙋже во́ꙁрастъ бѣ , е҃ , лако́тъ . и҆мѣа́ше сꙋ́лицꙋ е҆гѷптѧнинъ се́й ꙗ҆́ко врати́ло ткꙋщ́ихъ . сни́де ѹ҆бо к немꙋ ванѣѧ съ же́ꙁлоⷨ и҆ въсхитѝ ра́тище е҆же ношаа́ше въ рꙋцѣ . и҆ ѹ҆бѝ е҆го ра́тищемъ е҆го · Сїе сътворѝ ванѣѧ́ сн҃ъ и҆ѻ҆да́евъ , и҆ б҄ѣ и҆мени́тъ по́средѣ трехъ крѣп̾ча́ишихъ · Посредѣ тридесѧ́ти пр́ьвыхъ сихъ и҆мени́тшїи . ѻ҆баче къ трои́мъ не прїиде . положи же е҆го дв҃дъ къ ѿч҃ествꙋ е҆го · Па́ки крѣпча́иши мꙋжи въ вои̑нѣ . а҆саи́лъ браⷮ і҆ѻ҆а́въ . и҆ е҆леа́нанъ сн҃ъ додїевъ ѿ виѳлее̑ма · Сам̾моѳъ а҆д̾ди́тѧнинъ . хелкїи а҆фело́ни · ѻ҆ре́и сн҃ъ ѿ ки́са ѳекꙋйскїи . и҆ а҆вїеꙁеръ , а҆наѳоѳьскїи · Сохова́и , а҆саѳїи , и҆ли ѻ҆ а҆хо́и , воѻ҆ра́и сн҃ъ нетофаѳїевъ , е҆лїаѳъ сн҃ъ ваи̑на́ковъ , неѻ҆фа́ѳи · И҆ра́и сн҃ъ риваи , ѿ горы̀ венїами́нѧ . вениса́съ сн҃ъ фараѳонїеⷡ‍҇ · О҆у́рїи , ѿ неа́ли , галъс авїи́лъ и҆же ѿ а҆раве́ѳи · А҆ꙁъмо́ѳъ , а҆рсамїевъ , е҆лиа́ва салавонїевъ , и҆ра́съ гои̑ни , і҆ѻ҆наѳа́нъ сн҃ъ сагїевъ , ѻ҆ра́ри , а҆хикаа́мъ , сн҃ъ саха́ровъ , а҆ра́рїи . ꙁифаа́лъ сн҃ъ соро́въ , а҆феⷬ‍҇ , мехꙋра́ѳи , а҆хїа , а҆фелонїи , а҆ꙁра́и ѻ҆марме́ли , ноѻ҆ра́и , сн҃ъ а҆вдїевъ , и҆ѻ҆и́ль , бра́тъ наѳа́новъ , и҆варъ сн҃ъ таи̑евъ . сего̀ли́къ а҆м̾мо́ни , наа̑ра́и , ѿ виро́ѳи , и҆же носилъ ѻ҆рꙋжїе і҆а́вово , сн҃а рꙋи̑е̑ва , и҆расъ , и҆ѳе́ри , гари́ѳъ , ѳерїи , ѹ҆́рїѧ хет̾ѳе́искїи , ваꙁа́ѳъ , сн҃ъ ѻ҆ѻ҆лїевъ , а҆дина̀ , са́ха , рови́мовъ кнѧ́ѕь . и҆ ѹ҆ не́го , л҃ , а҆но́нъ сн҃ъ маа̑ха́евъ и҆сафа́тꙋ . фаѳа́ни , ѻ҆ꙁїѧ , а҆сѳаро́ѳе , са́м̾ма , и҆е̑ѻ́ль . сн҃ы хоѳа́ни а҆рарїи , и҆е̑дїилъ , сн҃ъ самери , і҆ и҆ѻ҆ꙁа́е бра́тъ е҆го . ѳоса́и , е҆лїилъ , маѻ҆и̑нъ , и҆а̑ри́ва . и҆ѻ҆соі̑ѧ сн҃ъ е҆го и҆е̑наа́мъ , и҆е̑ѳе́ма , моа̑ви́тъскїи , а҆лїи́лъ , и҆ а҆видъ , и҆ е҆сїи́лъ , месофїѧ ·
Глⷡ‍҇а , в҃і · Тїи же прїидо́ша къ дв҃дꙋ въ сикела́и е҆гда е҆щѐ бѣ́гаше саѹ́ла сн҃а ки́сова , и҆ сїи бѣхꙋ крѣп̾ча́иши помага́юще і҆ и҆ꙁбран̾нїи бои́цы · Напрѧꙁа́юще лꙋ́къ . и҆ ѻ҆бѣ́ю же рꙋкꙋ пращами ка́менїе мета́юще . и҆ ѹ҆правлѧ́юще стрѣ́лы . и҆ бы́ша ѿ бра́тїи саѹ́ловыхъ , ѿ колѣна венїами́нѧ · Кнѧ́ѕь и҆хъ а҆хїеꙁе́ръ . і҆ и҆ѻа́съ сн҃ъ сама́ѧ , гаваѳи́та , и҆ а҆ꙁїи̑ль . и҆ фали́ѳъ сн҃ове ꙁамо́ѳъ . и҆ вараха́и , і҆ и҆ѹ́ѧ и҆ а҆наѳоѳити́съ · Самаи̑а́съ же гаваѻ҆ни́тисъ силнѣ́ишїи посредѣ три́десѧти . и҆ наⷣ тридесѧти . і҆е̑ремїѧ і҆ и҆е̑ꙁекиль і҆ и҆ѻ҆а́и̾на́нъ , і҆ и҆ꙁава́ѳъ гадираѳитиⷵ · И҆ е҆лиѻ҆ѳїи , і҆ и҆е̑римꙋ́ѳъ . и҆ ваа̑лїа , и҆ самарїа , и҆ саѳатїа , арꙋфꙋтиⷵ · И҆л̾кана , и҆ е҆сїѧ , і҆ и҆е̑лїи́лъ . і҆ и҆е̑ꙁааръ , и҆ е҆ꙁваа́мъ , ѿ кареи́ма · И҆ ѻ҆и́ла , и҆ ꙁава́дїѧ , сн҃ове и҆роа́мъ ѿ хедо́ра · И҆ ѿ гаⷣди прибѣго́ша къ дв҃дꙋ , е҆гда таѧ̑шесѧ въ пꙋсты́ни мꙋ́жїе крѣп̾ча́иши и҆ бойцы нарочи́ти дер̾жа́щїи щи́тъ , и҆ ко́пїе . лица же и҆хъ , ꙗ҆́ко лица льво́ва . и҆ ско́ры ꙗ҆́ко ко́ꙁы въ гора́хъ  · А҆ꙁе́ръ въ первыⷯ а҆в̾дїѧ вторыи , а҆лїадъ тре́тїи · Маꙁманъ четве́ртыи , и҆е̑рмїа пѧ́тыи · И҆е̑ѳ̾фїѧ ше́стыи . е҆лїи́лъ сеⷣмы́и · Иѻ҆нанъ , и҃ . е҆льꙁеве́ль , ѳ҃ · И҆е̑ремїѧ , і҃ . махавенаи , а҃і · Сїи бы́ша ѿ сн҃овъ гадовъ кнѧ́ѕи во́искїе послѣ́днїи и҆ ме́ншїи , ҂р҃ . и҆ бо́лши над̾ ты́сащїю · Сїи сꙋть и҆же преидо́ша і҆ѻ҆рда́нъ мцⷵа перваго и҆ се́и напол̾ненъ , въ всеи си́лѣ е҆го . і҆ и҆ꙁгнаша всѣхъ и҆же живѧ́хꙋ в̾ долⷯѣ къ въсто́чнѣи странѣ и҆ ꙁапад̾нѣи · Прїидо́ша же ѿ венїами́на и҆ ѿ і҆ѹ́ды на по́мощъ дв҃дꙋ · И҆ и҆ꙁ̾шеⷣ дв҃дъ сꙋпроти́въ и҆мъ . и҆ рече и҆мъ , а҆́ще ми́рно прїидо́сте къ мнѣ . да бꙋдеⷮ срⷣце моѐ по семꙋ́ же къ вамъ . и҆ а́ще предати м҄ѧ сꙋпоста́томъ мои̑мъ е҆гда и҆́ꙁъ беꙁако́нїѧ в рꙋкахъ мои̑хъ не и́мамъ . да ви́дитъ б҃ъ ѿц҃ъ нашихъ и҆ сꙋ́дитъ · И҆ ѻ҆блече дх҃ъ гн҃ь а҆масїю кнѧ́ѕѧ наⷣ тридесѧтїю и҆ реⷱ‍҇ . и҆ди дв҃де сн҃ꙋ и҆ес̾се́ѻ҆въ и҆ лю́дїе твоѝ въ ми́рѣ . ми́ръ тебѣ . и҆ ми́ръ помо́щникомъ твои̑мъ . тебѣ б҄о помага́етъ б҃ъ твои . и҆ въспрїѧ́тъ иⷯ дв҃дъ и҆ положи и҆хъ кн҃ѕеи си́лныⷯ · И҆ па́ки ѿ манасїѧ прибѣго́ша къ дв҃дꙋ , е҆гда и҆дѧ́ше съ и҆ноплеме́н̾ники на саѹ́ла на́ брань и҆ не помо́же и҆мъ дв҃дъ · Ꙗ҆́ко совѣтова́вше ѻ҆тосла́ша е҆го кнѧ́ѕи и҆ноплеме́нничестїи , гл҃юще . съ глава́ми на́шими ѻ҆братиⷮсѧ къ господи́нꙋ свое̑мꙋ саѹ́лꙋ · И҆ е҆гда б҄о въꙁврати́сѧ въ сикела́гъ . прибѣго́ша к немꙋ ѿ манасїѧ , е҆дънай . и҆ ѻ҆ꙁава́ѳъ , и҆ е҆дїи́ль , и҆ михаи́лъ . и҆ ѻ҆сафа́ѳъ и҆ е҆лиѹ҆̀ , и҆ сала́ѳи . кн҃ѕи ты́сꙋщникомъ сꙋть ѹ҆ манасїю · Сїи въꙁда́ша по́мощъ дв҃дꙋ на раꙁбо́иничиковъ вс҄и б҄о тїи мꙋжїи крѣпча́иши . и҆ бѣша крѣ́пки нача́лницы въ во́инахъ  · Ꙁанѐ ко́ждо дн҃и прихожда́хꙋ къ дв҃дꙋ . на пособле́нїе е҆го . да́же сътвори́сѧ ве́лїе съчте́нїе ꙗ҆́ко во́и бж҃їи · Тоже е҆сть съчте́нїе кн҃ѕемъ во́искимъ и҆же прїидо́ша къ дв҃дꙋ въ хевро́нѣ да въꙁвратѧ́тъ црⷵтво саѹ́лово к немꙋ по словеси гн҃ю · Сн҃ове і҆ѹ́дини носѧ́щїи щи́тъ и҆ ко́пїе . ҂ѕ҃ , и҆ и҃ , со́тъ . ѹ҆правле́ны къ ѻполче́нїю . и҆ ѿ сн҃овъ симеѻ́нь мꙋже́и силнѣ́ишихъ къ бра́ни . ҂ꙁ҃ , и҆ р҃ · И҆ ѿ сн҃овъ лев̾вѷи . ҂д҃ . и҆ х҃ · И҆ и҆ѻⷣда же кн҃ѕь ѿ колѣ́на аа̑ро́нѧ . и҆ с ни́мъ . ҂г҃ , и҆ ꙁ҃ со́тъ · И҆ садо́къ ѻ҆́трокъ и҆ꙁбра́нъ преспѣва́ющїи , и҆ до́мъ ѿц҃а е҆го кн҃ѕи , к҃в · ѿ сн҃ов̾ же венїами́нь бра́тїи саѹ́лѧ . ҂г҃ . и҆ е҆ще бо́лшїѧ ча́сть иⷯ въслѣдова́ше до́мꙋ саѹ́лю · И҆ па́ки ѿ сн҃овъ е҆фрѣмль . ҂к҃ , и҆ и҃ , со́тъ . крѣпча́и̑ши хра́бростїю мꙋж́и и҆менова́нїи по племе́немъ ѿч҃ествъ и҆хъ · И҆ ѿ по́лꙋ племе́ни манасїи̑на , ҂и . кожⷣо по и҆мене́мъ свои̑мъ прїидоша . да поста́вѧтъ цр҃ѧ дв҃да · И҆ ѿ сн҃овъ и҆саха́ръ мꙋж́и ѹ҆че́ни и҆же поꙁнава́хꙋ въ времен на раꙁмышле́нїю чт҄о сътвори́ти и҆́мать і҆и̑л҃ь . въ нача́ла и҆хъ , с҃ , и҆ бра́тїа иⷯ с ни́ми · Па́ки ѿ ꙁаѹ҆ло́на прїидо́ша къ ѻ҆полче́нїю , бра́ни , съ всѧ́кими ѻ҆рꙋж́їи бра́н̾ными . ҂н҃ . въ по́мощъ дв҃дꙋ не съ пра́ꙁными рꙋка́ми · И҆ ѿ неѳали́ма кн҃ѕе́и , ҂а҃ . и҆ с ни́ми ѹ҆чени щиⷮцы , и҆ сꙋ́лицами , ҂л҃ , и҆ ҂ꙁ҃ · И҆ ѿ да́на ѹ҆гото́вани къ ѻ҆полченїю . ҂к҃ , и҆ ҂и҃ и҆ х҃ . и҆ ѿ а҆си́ра сходѧ́щїи помощѝ къ бра́ни . ҂м҃ · И҆ съ ѻ́ныѧ страны̀ і҆ѻ҆рда́на ѿ сн҃овъ рꙋви́мовъ и҆ ѿ гаⷣдовыхъ , и҆ ѿ по́лꙋ племе́ни манасїи̑на . наѹ҆ченїи ѻ҆рꙋж́їи бра́нїи . ҂р҃ , и҆ ҂к҃ · Всѣ сїи мꙋ́жи бра́ннїи ѹ҆правле́ни къ ѻ҆полче́нїю срⷣцемъ съвръше́номъ . прїидо́ша въ хевро́нъ . да поста́вѧⷮ цр҃ѧ дв҃да наⷣ всѣмъ і҆и̑л҃емъ . н҄о и҆ вс҄и про́чїи ѿ і҆и̑л҃ѧ е҆ді́но срⷣце бѧ́хꙋ да цр҃ь бꙋ́детъ дв҃дъ · Бы́ша же т҄ꙋ съ дв҃доⷨ трїе дн҃и . ꙗ҆дꙋще , и҆ пїю́ще . ѹ҆гото́ваша б҄о и҆мъ бра́тїѧ и҆хъ · Но и҆же бли́ꙁъ и҆хъ бѧ́хꙋ до и҆саха́ра . и҆ ꙁаѹ҆ло́на и҆ неѳали́ма . принесо́ша и҆мъ хлѣ́бы на ѻ҆́слѣхъ и҆ вельбꙋдѣхъ и҆ м̾ска́хъ и҆ во́лѣхъ на ꙗ҆де́нїе мꙋкꙋ̀ перевѧсла смо́кви и҆ гро́ꙁдїе сꙋхо́е вино , і҆ е҆ле́и . и҆ волы̀ и҆ ѻ́вны . къ всемꙋ̀ мно́жествꙋ . ра́дость б҄о бы́сть въ і҆и̑л҃и ·
Глⷡ‍҇а , г҃і · Нача́ же совⷮѣ дв҃дъ съ кн҃ѕи , и҆ ты́сꙋщники . и҆ со́тники и҆ всѣми нача́лники · И҆ реⷱ‍҇ дв҃дъ къ всемꙋ̀ събра́нїю і҆и̑л҃евꙋ . а҆ще ѹ҆го́дно ваⷨ , и҆ ѿ г҃а б҃а на́шего ѹ҆лꙋчи́тсѧ . да по́слемъ къ бра́тїѧмъ на́шиⷨ , про́чиⷨ въ все́и стра́нѣ і҆и̑л҃евѣ съ сщ҃енники и҆ лев̾вѷтами , и҆же живѧ́хꙋ поⷣ гра́дныхъ гра́да . да съберꙋтсѧ к наⷨ · И҆ и҆ꙁнесе́мъ кїѻ́тъ б҃а нашего к на́м̾ · не и҆ска́хомъ б҄о е҆го въ дн҃и саѹ́лѧ · И҆ ѿвѣща̀ вс҄е събра́нїе да та́ко бꙋдеⷮ , ꙁанѐ ѹ҆го́дно бы́сть сло́во с҄е всѣмъ лю́демъ · И҆ събра ѹ҆бо дв҃дъ всего і҆и̑л҃ѧ , ѿ предѣ́лъ е҆гѷпет̾скихъ , да́же до и҆схо́да и҆маѳо́ва , е҆же внести кїѻ́тъ бж҃їи ѿ гра́да и҆а̑ри́ма · И сни́де дв҃дъ и҆ вс҄ѧ мꙋж́и і҆и̑л҃евы въꙁы́иде въ́ граⷣ двд҃въ , и҆же е҆сть въ і҆ѹ҆дѣ , принести ѿтꙋ́дꙋ кїѻ́тъ г҃а б҃а сѣдѧ́ща на херꙋви́мѣхъ , и҆дѣж́е наꙁва́но е҆сть и҆мѧ е҆го · Положи́ша же кїѻ́т̾ бж҃їи на колесни́цꙋ но́вꙋ і҆ и҆ꙁнесо́ша ѿ до́мꙋ а҆минода́ва , ѻ҆́ꙁа же и҆ бра́тїѧ е҆го ведѧ́хꙋ колесни́цꙋ · дв҃дъ же и҆ ве́сь і҆и̑ль и҆гра́хꙋ преⷣ бм҃ъ всею си́лою и҆ в̾ пѣснехъ и҆ в гꙋслеⷯ , и҆ ѱал̾ты́ри , и҆ тим̾па́нѣхъ , и҆ кѷм̾ва́лѣхъ , и҆ трꙋ́бы · И҆ прїидо́ша къ гꙋмнꙋ̀ хидоню и҆ простре ѻ҆ꙁа́нъ рꙋ́кꙋ свою̀ , да въꙁдержитъ кїѻ́тъ ю҆́нецъ б҄о пот̾кнꙋсѧ и҆ ма́ло ѹ҆клони е҆го · И҆ прогнѣва́сѧ того ради г҃ь на ѻ́ꙁꙋ , и҆ пораꙁи е҆го т҄ꙋ того ради ꙗ҆́же простре рꙋ́кꙋ и҆ прикоснꙋсѧ кїѻ́тꙋ , и҆ ѹ́мре т҄ꙋ преⷣ бм҃ъ · Приско́рбенъ же бы́сть дв҃дъ того ради ꙗ҆́же раꙁлꙋчи г҃ь ѻ҆ꙁа́на , нарече же мѣ́сто т҄о раꙁлꙋче́нїе ѻ҆ꙁа́не даже и҆ до сего дн҃е · И ѹ҆боꙗ҆́сѧ дв҃дъ б҃а в т҄о вре́мѧ гл҃ющи , ка́ко могꙋ̀ къ мнѣ въꙁвести кїѻⷮ бж҃їи · И ѿ тоѧ ве́щи не въꙁведе е҆го к̾ себѣ , т҄о е҆сть въ́ градъ двд҃ъ , н҄о въꙁврати и҆̀ въ до́мъ ѻ҆ваⷣдаровъ геѳе́ина · Пребыва́ше кїѻ́тъ въ домꙋ̀ ѻ҆ваⷣда́рове тр҄и мцⷵы , и҆ блⷵви г҃ь до́мъ а҆веⷣда́ровъ и҆ вс҄ѧ ꙗ҆́же и҆мѣа́ше ·
Глⷡ‍҇а , д҃і · Посла же хираⷨ цр҃ь тѷрьскїи послы̀ ко дв҃дꙋ и҆ древа ке́дрова , и҆ ѹ҆модѣ́лникъ стѣнамъ и҆ дре́водѣлѧ . да соѕи́ждⷮꙋ е҆мꙋ до́мъ · И҆ поꙁна двⷣъ ꙗ҆́ко ѹ҆крѣпи е҆го г҃ь цр҃емъ наⷣ і҆ил҃еⷨ · і҆ и҆же въꙁдви́жено е҆сть црⷵтво е҆го на лю́ди е҆го і҆и̑л҃ѧ · Поѧ́тъ же дв҃дъ и҆́ныѧ же́ны въ і҆ерⷵлимѣ . роди же е҆щѐ сн҃ы и҆ дще́ри · И҆ сїѧ и҆мена и҆хъ , и҆же роди́шасѧ въ і҆ерⷵли́мѣ . самаѹ҆̀ и҆ совавъ и҆ наѳанъ , и҆ соло́монъ . и҆ е҆веа́съ , и҆ е҆лисꙋ , и҆ е҆лифаа́ѳъ · и҆ нафагъ , и҆ е҆лисама , и҆ валїада , и҆ ельфалетъ · Слы́шаша же и҆ноплеме́нницы и҆же пома́ꙁанъ бысть дв҃дъ въ цр҃ѧ наⷣ всѣмъ і҆ил҃емъ . і҆ и҆ꙁыидо́ша вс҄и и҆ноплеме́нницы да въꙁы́щꙋтъ дв҃да . и҆ е҆гда слы́ша дв҃дъ и҆ꙁы́иде проти́вꙋ и҆хъ · И҆ноплеме́нницы же грѧдꙋщїи раꙁлїѧшасѧ въ ѹ҆до́лъ гига́нтовъ · И҆ въпросѝ дв҃дъ б҃а гл҃ѧ . а҆́ще сни́дꙋ на и҆ноплеме́нники . и҆ а́ще предасѝ иⷯ въ рꙋкꙋ мою̀ . и҆ реⷱ‍҇ е҆мꙋ б҃ъ , сни́ди и҆ даⷨ и҆хъ въ рꙋ́кꙋ твою · И҆ꙁы́иде въ вааⷧ‍҇фарасїнъ . и҆ пораѕи и҆хъ т҄ꙋ дв҃дъ , и҆ реⷱ‍҇ дв҃дъ раꙁдѣли б҃ъ враги моа̀ поⷣ рꙋкꙋ мою̀ . ꙗ҆́ко раꙁдѣлѧ́ютсѧ во́ды и҆ сего ради наречено бы́сть и҆́мѧ мѣстꙋ томꙋ̀ , раꙁ̾сѣченїе фараи́ма · И҆ ѻ҆ста́виша т҄ꙋ бо́ги своѧ и҆ноплеме́нницы , и҆хже дв҃дъ повелѣ сожещи  , и҆ приложи́ша е҆щѐ и҆ноплеме́нн̾ицы , и҆ ста́ша е҆щѐ въ ѹ҆до́ли гига́нтовъ · И҆ вопросѝ паки дв҃дъ б҃а , и҆ рече е҆мꙋ б҃ъ не и҆сходи ꙁа ни́ми ѿврати́сѧ ѿ ниⷯ и҆ прїидеши проти́вꙋ и҆мъ ѿ сꙋпротиⷡ‍҇ грꙋше́и · Є҆гда же ѹ҆слы́шиши шⷨꙋ вер̾сѣхъ грꙋше́и , тогда̀ и҆ꙁы́идеши къ брани . ꙗ҆́ко и҆ꙁы́идетъ б҃ъ предъ тобо́ю да пораꙁитъ пол̾ки и҆ноплеме́н̾нически · И҆ сътвори дв҃дъ ꙗ҆ко повелѣ е҆мꙋ б҃ъ . и҆ пораꙁи полки филисти́моⷨ ѿ гаваѻ́на даже до гаꙁи́ра · И҆ прослави́сѧ и҆́мѧ двд҃во въ всⷯѣ странаⷯ , и҆ г҃ь даⷵ страⷯ е҆го на всⷯѣ ꙗ҆ꙁыцⷯѣ ·
Глⷡ‍҇а , е҃і · Сътвори́ же себѣ доⷨ въ гра́дѣ двд҃вѣ . и҆ соꙁда̀ мѣсто кїѻ́тꙋ бж҃їю . и҆ сътвори е҆мꙋ жили́ще · Тогда реⷱ‍҇ двⷣъ . неподобно е҆сть да ѿ всѧ́кого но́ситисѧ кїѻ́тꙋ бж҃їю токмо ѿ левѷтъ , и҆хже и҆ꙁбра̀ г҃ь къ ноше́нїю кїѻ́та е҆го , и҆ къ слꙋженїю себѣ даждь въ вѣ́ки · Собра же дв҃дъ весь і҆и̑л҃ь въ і҆ерⷵли́мъ , да внесе́тъсѧ кїѻ́тъ бж҃їи въ мѣсто своѐ ꙗ҆же ѹ҆гото́ва е҆мꙋ · И҆ собра̀ дв҃дъ сн҃овъ а҆а̑ро́новъ левѷты · И҆ ѿ сн҃овъ каа́ѳовъ , ѹ҆рїель нача́лникъ бысть и҆ бра́тїа е҆го , р҃к , и҆ ѿ сн҃овъ мерари́нъ . а҆саїѧ нача́лниⷦ‍҇ и҆ бра́тїѧ е҆го , с҃н , и҆ ѿ сн҃оⷡ‍҇ гер̾сониⷯ і҆ѻ҆и̑ль нача́лниⷦ‍҇ и҆ бра́тїа е҆го , р҃л · И҆ ѿ сн҃оⷡ‍҇ е҆лисафаⷩ‍҇ семе́їѧ нача́лниⷦ‍҇ и҆ братїѧ е҆го , с҃ · И҆ ѿ сн҃овъ хевромоⷡ‍҇ . е҆лїиль нача́лникъ , и҆ бра́тїѧ е҆го п҃ · И҆ ѿ сн҃овъ ѻ҆ꙁїилевъ , а҆минада́въ , нача́лникъ и҆ бра́тїа е҆го , рв҃і · И҆ приꙁва̀ дв҃дъ садо́ка и҆ а҆вїаѳара сщ҃енницы , и҆ левѷты . ѹ҆рїилѧ , а҆гаі̑анъ и҆ѻ҆и́ль , семеи̑а̑нъ , и҆ е҆лїиль , и҆ а҆минада́ва · И҆ рече к ни́мъ . в҄ы е҆сте нача́лницы ѻби́телемъ левѷт̾скиⷨ , ѻ҆ст҃и́тесѧ в҄ы съ бра́тїею ва́шею . и҆ принесете кїѻ́тъ г҃а б҃а і҆и̑л҃ева . на мѣсто и҆же ѹ҆гото́вано е҆сть е҆мꙋ · Ꙗ҆́ко въ прь́вое в҄ы не бѣсте готовы . Раꙁдѣли насъ г҃ь . въ на́съ ꙗ҆́ко не въꙁыскахоⷨ е҆го по раⷥсꙋжде́нїю · И҆ ѻ҆ст҃ишасѧ сщ҃ен̾ницы и҆ левѷти . да внесꙋтъ кїѻ́тъ г҃а б҃а і҆и̑л҃ева · И҆ вꙁѧ́ша сн҃ове левѷтинїе кїѻ́тъ бж҃їи . ꙗ҆́ко повелѣ моѷсїи по словесѝ гн҃ю , по ꙁако́нꙋ раме́ны свои́ми на носи́лахъ · Рече же дв҃дъ нача́лникоⷨ левѷтомъ . да поста́вѧⷮ ѿ бра́тїи свои̑хъ пѣв̾цовъ въ ѻ҆рганѣхъ , пѣснехъ мꙋсикїискихъ . Ўалтырехъ . въ гꙋ́сли . и҆ кѷм̾валы . да воꙁ̾гласѧⷮ въ вы́шнихъ глаⷵ веселїѧ · Поста́виша же левѷти е҆м̾мана сн҃а и҆ѻ҆и̑лева . и҆ ѿ бра́тїѧ е҆го а҆сафа сн҃а варахїи̑на . и҆ ѿ сн҃въ мера́ри и ѿ бра́тїи иⷯ , е҆ѳа́на сн҃а кисеѻ́ва · И҆ с ни́ми бра́тїѧ и҆хъ . въ второⷨ чи́нꙋ ꙁаха́рїѧ · і҆е̑и̑и́ль , и҆ семерамо́ѳъ . и҆ ѻ҆ꙁїѧ две́рницы · Паки пѣвцы , е҆м̾манъ , а҆са́ѳъ , и҆ е҆ма́ѳъ . въ кѷм̾валы мѣдѧны въꙁ̾глаша́ющи въ слꙋша́нїе · Ꙁаха́рїѧ же и҆ ѻ҆ꙁїиль . и҆ семирамоⷴ‍҇ , е҆іи̑ль , и҆ а҆нанїѧ , и҆ е҆лїа́въ . и҆ масїа̑съ  , и҆ макенїѧ . съ ѱалъты́рѧми ти́хо гла́сно поѧ́хꙋ · Па́ки маѳаѳїасъ , и҆ е҆лифа́лꙋ , и҆ макенїѧ , и҆ а҆вдедом̾ , і҆ еи̑и̑ль . и҆ ѻ҆ꙁїѧ враⷮницы , ѱалмопѣ́вци · Є҆манасаꚞ‍҇ . и҆ е҆ѳаⷩ‍҇ , въ кѷм̾валы мѣ́дѧны да сътвори́т̾ слы́шано · Ꙁаха́рїѧ , и҆ ѻ҆ꙁїиль , и҆ семирамо́ѳъ , и҆ е҆и̑ль , и҆ а҆нани , и҆ е҆лїа́въ , а҆мосїѧ , и҆ ванаїѧ , въ ѱаⷧ‍҇тыри , тихо гла́сно · И҆ маѳаѳїѧ е҆лифалеа́съ , и҆ макенїѧ , и҆ а҆вдедоⷨ , і҆ и҆еи́ль , и҆ ѻ҆ꙁїѧ , в̾ кини́ры шꙋмѧще поⷣтверди́ти · А҆хонїѧ же нача́лниⷦ‍҇ левѷтомъ кнѧ́ѕь пѣва́ющихъ слаⷣкимъ гла́соⷨ , бы́сть б҄о ѕѣ́ло мꙋдръ и҆ варахїѧ , и҆ е҆лка́на , дверницы кїѻ́та · Паки саве́нїѧ , і҆ѻ҆сафатъ и҆ наѳанаи́ль , и҆ а҆масїѧ , и҆ ꙁахарїа и҆ вана́и . и҆ е҆лїаꙁаръ сщ҃енницы трꙋбѧхꙋ трꙋба́ми преⷣ кїѻ́томъ бж҃їиⷨ , и҆ а҆ведо́мъ , і҆ е҆їѧ , бѣхꙋ двер̾ницы кїѻ́та гн҃ѧ · дв҃дъ же б҄ѣ и҆ вс҄и старѣ́ишїи і҆и̑л҃еви и҆ тысꙋщники . и҆дꙋщїѝ ко вношенїю кїѻ́та ꙁавѣта гн҃ѧ , ѿ до́мꙋ , а҆вдонѧ съ веселїеⷨ · И҆ бысть е҆гда помага́ше б҃ъ левѷтоⷨ и҆же ношахꙋ кїѻ́тъ ꙁавѣта гн҃ѧ . и҆ жрѧхꙋ , ꙁ҃ ю́нецъ . и҆ ꙁ҃ , ѻ҆́венъ · дв҃дъ же бѧ́ше ѻ҆дѣѧⷩ‍҇ ри́ꙁою синею . и҆ вс҄и левѷти и҆же ношахꙋ кїѻ́тъ ꙁавѣта гн҃ѧ . пѣвцы же і҆ и҆ хоненїѧ началникъ пѣ́снеи пою́щихъ . на дв҃дѣ же б҄ѣ е҆фꙋдъ лнѧныи · Весь же і҆и̑л҃ь и҆ꙁвожа́хꙋ кїѻ́тъ ꙁавѣта гн҃ѧ съ восклицанїмъ и҆ шꙋмомъ ди́вныⷨ , и҆ трꙋбнымъ . и҆ кѷм̾валы и҆ въ гꙋсли глаша́ющи  · И҆ е҆гда прїиде кїѻ́тъ ꙁавѣта гн҃ѧ даже до града дв҃два . и҆ мельхола дщ̑и саѹ́лѧ смотрѧше во ѻ҆кно , и҆ видѣ цр҃ѧ дв҃да скачꙋща і҆ и҆гра́юща . и҆ поноси е҆го въ срⷣци свое̑мъ ·
Глⷡ‍҇а , ѕ҃і · Принесо́ша же ѹ҆бо кїѻ́тъ бж҃їи и҆ поставиша е҆го посредѣ жи́лища и҆же въꙁдвиⷤ‍ⷷ е҆мꙋ дв҃дъ . и҆ принесо́ша вс҄есъж̾же́нїѧ и҆ мирнаѧ предъ гм҃ъ · И҆ съверши дв҃дъ въꙁдающи вс҄есъж̾же́нїѧ и҆ ми́рнаѧ , и҆ блⷵви люⷣ‍ꙵ въ и҆мѧ гн҃е · И҆ раꙁдѣлѝ в̾сѣмъ по е҆ді́номꙋ ѿ мꙋжъ даже до же́нъ хлѣбъ е҆ді́нъ . и҆ часть пече́на мѧ́са воло́ва , и҆ прѧже́на ѻ҆ле́ѧ симидаⷧ‍҇ · Постави же преⷣ кїѻ́томъ гн҃имъ ѿ левѷтъ , и҆же слꙋжи́ти и҆ поминати дѣла е҆го і҆ и҆сповѣдати и҆ хвали́ти г҃а б҃а і҆и̑лева · А҆сафъ же началниⷦ‍҇ и҆ дрꙋгїи по немꙋ̀ ꙁахарїѧ паки і҆е̑и́ль и҆ самирамо́тъ . и҆ а҆і̑и́ль . и҆ маѳаѳиа̑съ , и҆ е҆лїа́въ , и҆ ване́ѧ , и҆ а҆вдедоⷨ , і҆ и҆и́ль сїи въ ѻ҆рга́ны и҆ ѱалты́ри и҆ гꙋсли и҆гра́ша , а҆са́ф же въ ким̾ва́лехъ въꙁ̾глаша́ѧ · И҆ ванѣӑ , и҆ ѻ҆ꙁїи́ль сщ҃енницы трꙋбиша вы́нꙋ въ трꙋбꙋ̀ преⷣ кїѻ́томъ ꙁавѣта гн҃ѧ · В то́иⷤ‍ⷷ дн҃ь ѹ҆строѝ дв҃дъ въ нача́лѣ аса́фа и҆сповѣда́ти г҃а и҆ братїю е҆го · И҆сповѣда́итесѧ гв҃и , и҆ приꙁыва́ите и҆́мѧ е҆го , ꙁна́емы сътвори́те гл҃ы творе́нїи е҆го · По́ите е҆мꙋ и въспо́ите е҆мꙋ . и҆сповѣдите всѧ̀ чюдеса̀ е҆го ꙗ҆́же сътворѝ г҃ь · Хвали́те и҆мѧ ст҃ое е҆го . да въꙁвесели́тсѧ срⷣце и҆́щꙋщихъ бл҃говоле́нїѧ е҆го · Вꙁы́щете г҃а и҆ ѹ҆крѣпи́тесѧ . в̾ꙁы́щите лица е҆го вы́нꙋ · Помѧни́те чюдеса̀ е҆го ꙗ҆́же сътворѝ , ꙁна́менїѧ и҆ сꙋдбы̀ ѹ҆стъ е҆го · Сѣмѧ і҆и̑л҃ево рабѝ е҆го сн҃ове і҆а́ковли и҆ꙁбра́н̾нїи е҆го . то́и г҃ь б҃ъ на́шъ въ все́и ꙁемлѝ сꙋдбы̀ е҆го · Помѧне́мъ въ вѣкъ ꙁавⷮѣ е҆го словеса̀ е҆го ꙗ҆же повелѣ въ ты́сѧща ро́дъ · Ꙗ҆́же ꙁавѣща̀ съ а҆враа́моⷨ . и҆ клѧ́твы е҆го съ і҆саа́комъ · И҆ поста́ви е҆̀ і҆а́ковꙋ въ повеле́нїе , і҆и̑л҃ю въ ꙁавѣтъ вѣченъ · Гл҃ющи , тебѣ да́мъ ꙁе́млю ханаа́ню , жре́бїи достоѧ́нїѧ ва́шего · Є҆гда бы́ти ва́мъ ма́ломъ число́мъ , до́ндеⷤ‍ⷷ бы́ша и҆ живꙋщїи е҆го и҆ пресели́шасѧ в ню̀ · И҆ преи̑до́ша ѿ ꙗ҆ꙁы́ка въ ꙗ҆ꙁыⷦ‍҇ и҆ ѿ црⷵтвїѧ к лю́демъ и҆́нымъ · Не ѻ҆ста́ви никомꙋ́же ѻ҆би́дѣти и҆хъ . и҆ ꙁапрѣтѝ про и́хъ цр҃и · Не прикаса́итесѧ хрⷵтомъ мои́мъ , и҆ въ проро́цѣхъ мои̑хъ не лꙋкавнꙋ́ите · Поите гв҃и всѧ ꙁемлѧ̀ , въꙁвѣсти́те ѿ дн҃е на́ дн҃ь сп҃сенїе е҆го · Въꙁвѣсти́те въ ꙗ҆ꙁы́цѣхъ сла́вꙋ е҆го . и҆ въ всѣхъ лю́дехъ чюдеса̀ е҆го . Ꙗ҆́ко ве́лїи г҃ь и҆ хваленъ ѕѣло . и҆ стра́шенъ е҆сть наⷣ всѣми бо́ги · Всѝ бо бо́ѕи лю́дъстїи и҆́доли . и҆ г҃ь же нб҃са сътворѝ , сла́ва и҆ вели́чество преⷣ ниⷨ и҆ крѣпость и҆ похва́ла въ мѣстѣ е҆го ст҃омъ · Принесѣте гв҃и ѿч҃ествїѧ ꙗ҆ꙁы́комъ . принесѣте гв҃и сла́вꙋ и҆ крѣпость · дади́те гв҃и сла́вꙋ и҆́мени е҆го . въꙁдвигнѣте жрътвꙋ и҆ прїидѣте преⷣ лице е҆го , и҆ поклони́тесѧ гв҃и въ дворѣ ст҃ѣмъ е҆го · да ѹ҆бои́тсѧ ѿ лица̀ е҆го всѧ ꙁемлѧ̀ . и҆ да и҆спра́витсѧ ꙁемлѧ̀ , и҆ да не подвижи́тсѧ · да веселѧⷮсѧ нб҃са и҆ ра́дꙋетсѧ ꙁемлѧ̀ , и҆ да рекꙋтъ въ ꙗ҆ꙁы́цехъ г҃ь црⷵтвꙋ́етъ · да въꙁъгласиⷮ мо́ре і҆ и҆сполне́нїе е҆го . и҆ дре́ва по́льскаѧ и҆ всѧ̀ ꙗ҆́же на ни́хъ сꙋть · Тогда̀ въсхва́лѧⷮ дре́ва дꙋбра́внаѧ преⷣ лице́мъ гн҃имъ . ꙗ҆ко прїидетъ сꙋди́ти ꙁемлѝ . и҆сповѣда́итесѧ гв҃и ꙗ҆́ко бл҃гъ , ꙗ҆ко въ вѣкъ млⷵть е҆го · И҆ гл҃ите сп҃си н҄ы бж҃е сп҃сителю нашъ . и҆ съберѝ насъ , і҆ и҆ꙁмѝ на́съ ѿ ꙗ҆ꙁы́къ . да хва́лимъ и҆́мѧ ст҃ое твоѐ , и҆ ра́дꙋемсѧ въ хвале́нїихъ твои̑хъ · Блⷵвенъ г҃ь б҃ъ і҆и̑л҃евъ , ѿ вѣка да́же и҆ до́ вѣка . и҆ рекꙋтъ всѝ лю́дїе а҆ми́нь , и҆ въсхвали́ша г҃а . И҆ ѻ҆стави́ша т҄ꙋ преⷣ кїѻтоⷨ ꙁавѣта гн҃ѧ а҆са́фа и҆ бра́тїю е҆го . да слꙋжаⷮ преⷣ кїѻ́томъ вы́нꙋ по всѧ̀ дн҃и · И а҆вдедо́мъ и҆ бра́тїѧ е҆го , ѯ҃и · И а҆вдедо́мъ сн҃ъ и҆аѳо́мовъ . и҆ ѻса́и . поста́виша две́рницы · Садо́ка же сщ҃енника и҆ бра́тїю е҆го сщ҃ен̾никами преⷣ жили́щемъ гн҃имъ въ вы́шнихъ и҆же бѣ въ гаваѻ́нѣ · да въꙁдаюⷮ вс҄есъж̾же́нїѧ гв҃и , на ѻ҆лтарѝ вс҄есъж̾же́нїѧ вы́нꙋ ѹ́тро и҆ ве́черъ . по всѣхъ и҆же пи́сана сꙋть въ ꙁако́нѣ гн҃и , ꙗ҆́же повелѣ сн҃омъ і҆и̑л҃евомъ рꙋко́ю моѷсїѧ раба̀ бж҃їѧ · И҆ по неⷨ е҆м̾ма́нъ и҆ диѳꙋмъ и҆ про́чїи и҆ꙁбраⷩ‍҇нїи е҆ді́нъ ко́ждо ꙁва́нїемъ свои̑мъ къ и҆сповѣда́нїю г҃ꙋ , ꙗ҆́ко въ вѣки млⷵть е҆го · И҆ с нимѝ трꙋб̾ницы и҆ бїю́щїи кѷм̾ва́лы и҆ вс҄ѧ мꙋсикїѧ а҆рга́номъ къ пѣнїю бж҃їю , сн҃ове же и҆дифꙋмли въ вра́теⷯ стоѧ́хꙋ · ѻ҆брати́ша же сѧ вс҄и лю́дїе в домы своѧ̀ , и҆ дв҃дъ ѻ҆брати́сѧ да блⷵви́тъ до́мъ свои ·
Глⷡ‍҇а , ꙁ҃і · Єгда́ же ѻ҆бита́ше дв҃дъ въ домꙋ̀ свое̑мъ , рече къ наѳа́нꙋ прⷪ‍҇ркꙋ , сѐ а҆ꙁъ живꙋ̀ в домꙋ̀ ке́дровѣ . кїѻ́тъ же ꙁавѣта гн҃ѧ подъ ко́жами е҆́сть · И҆ рече наѳа́нъ къ дв҃дꙋ . вс҄ѧ и҆же сꙋть въ срⷣци твое̑мъ сътворѝ , г҃ь б҄о с тобо́ю е҆сть · Сего ра́ди но́щи тоѧ̀ бы́сть сло́во гн҃е къ наѳа́нꙋ гл҃ющи · Поидѝ и҆ гл҃и дв҃дꙋ рабꙋ̀ мое̑мꙋ , сїѧ рече г҃ь . не съѕи́ждеши т҄ы мн҄ѣ до́мꙋ на ѻ҆бита́нїе  · Не пребы́хъ б҄о в домꙋ̀ ѿ того̀ вре́мени въ не́же и҆ꙁведо́хъ і҆и̑л҃ѧ ѿ ꙁемлѧ̀ е҆гѷпет̾скїѧ даже до дн҃е сего̀ . н҄о бы́хъ всегда̀ премѣнѧ́ющи мѣ́ста жили́щъ . и҆ в̾ шатрѣхъ пребыва́ющи · И҆ и҆дѣже ходи́хъ съ всѣмъ і҆и̑л҃емъ . а҆ще гл҃ахъ кое̑мꙋ̀ сꙋдїѝ колѣнꙋ і҆и̑л҃евꙋ и҆́мже повелѣхъ . да пасꙋтъ лю́ды моѧ̀ гл҃ющи . чт҄о раⷣ‍ꙵ не съꙁи́ждеши мн҄ѣ до́мꙋ ке́дрова · Нн҃ѣ б҄о та́ко гл҃еши рабꙋ̀ мое̑мꙋ двⷣꙋ сїѧ рече г҃ь вседръжи́тель . а҆ꙁъ и҆ꙁѧⷯ т҄ѧ е҆гда в̾ па́ствѣ въслѣдова́лъ е҆си ста́дꙋ . да бы́лъ е҆си во́ждъ лю́дем̾ мои̑мъ і҆и̑л҃ю · И҆ бы́хъ с тобо́ю и҆деже когда̀ походи́лъ е҆си . и҆ потреби́хъ вс҄ѧ врагѝ твоѧ̀ преⷣ тобо́ю . сътвори́хъ же тебѐ и҆мени́та ꙗ҆́ко е҆ді́наго вели́ких̾ , и҆же и҆менꙋ́ютсѧ на ꙁемлѝ · И҆ дахъ мѣ́сто лю́демъ мои̑мъ і҆ил҃ю . и наса̑ ди́хъ ѧ҆̀ и҆ ѻ҆бита́ютъ в̾ немъ . и҆ да не въскорбѧ́т̾ ктомꙋ̀ . н҄и сн҃ове беꙁако́нїѧ приложа́тъ попра́ти и҆хъ ꙗ҆́ко ѿ нача́ла · И҆ ѿ дн҃їи и҆хже да́хъ сꙋдїѧ̀ лю́демъ мои̑мъ і҆и̑л҃ю , смири́хъ вс҄ѧ врагѝ твоѧ̀ . и҆ въꙁвѣща́ю т҄и ꙗ҆́ко съꙁи́ждетъ т҄и г҃ь до́мъ · Єгда́ же и҆спо́лниши дн҃и твоѧ̀ да и҆де́ши къ ѿц҃емъ твои̑м̾ . въꙁдви́гнꙋ сѣмѧ твое по тебѣ и҆же бꙋдетъ ѿ сн҃овъ твои̑хъ . и҆ въста́влю црⷵтво е҆го · И҆ се́и съꙁи́ждетъ мн҄ѣ до́мъ , и҆ а́ꙁ̾ ѹ҆крѣплю̀ прⷵтлъ е҆го да́же до́ вѣка · А҆ꙁъ бꙋдꙋ е҆мꙋ въ ѿц҃а и҆ то́и бꙋдет̾ мн҄ѣ въ сн҃а . и҆ млⷵть мою̀ не ѿи̑мꙋ̀ ѿ него . ꙗ҆́ко ѿѧⷯ ѿ сего̀ и҆же прежде тебѐ бы́сть · И҆ ѹ҆вѣрю̀ е҆го в домꙋ̀ мое̑мъ . и҆ въ црⷵтвїи мое̑мъ даже до́ вѣка , и҆ прⷵтолъ е҆го бꙋдетъ и҆справле́нъ въ вѣки · По всѣхъ словесех̾ сихъ . и҆ по всемꙋ̀ видѣнїю семꙋ̀ . тако гл҃алъ е҆сть наѳа́нъ къ дв҃дꙋ · И҆ прїиде цр҃ь дв҃дъ , и҆ сѣде преⷣ гм҃ъ и҆ рече . кт҄о а҆ꙁъ е҆смь г҃и бж҃е мо́и , и҆ чт҄о до́мъ мои ꙗ҆́ко въꙁлюбѝ м҄ѧ въ вѣки , да подасѝ мн҄ѣ такова́ѧ . н҄о и҆ то̀ ма́ло ви́дѣно бы́сть преⷣ тобо́ю бж҃е . и҆ гл҃аⷧ‍҇ е҆си на до́мъ раба̀ твое̑го е҆щѐ въ бꙋдꙋщее , и҆ сътвори́лъ м҄ѧ е҆си честна наⷣ всѣми чл҃ки , г҃и бж҃е мо́и · Чт҄о бо́лѣе приложи́тъ двⷣъ гл҃ати тебѣ . е҆гда̀ та́ко просла́виши раба̀ твое̑го и҆ поꙁна́еши е҆го · Ги҃ раба̀ твое̑го ради по срⷣцꙋ твое̑мꙋ сътвори́лъ е҆си вс҄ѧ вели́чествїѧ сїа . и҆ ꙁна́ема бы́ти сътвори́лъ е҆си вс҄ѧ вели́чїѧ твоѧ · Ги҃ нѣ́сть подо́беⷩ‍҇ тебѣ , и҆ нѣ́сть б҃а ра́ꙁвѣ тебе по в̾сѣхъ же и҆же слы́шахомъ ѹ҆ши́ма на́шима · И҆ нѣсть ꙗ҆́ко лю́дїе твоѝ і҆и̑л҃ь ꙗ҆ꙁы́къ е҆ді́нъ на ꙁемлѝ , е҆гоже ради про́иде б҃ъ да и҆ꙁба́витъ и҆ сътвори́тъ лю́ди себѣ , и҆ вели́чествоⷨ свои̑мъ и҆ стра́шнымъ и҆ꙁгонѝ ро́ды ѿ лица̀ людїи иⷯже и҆ꙁба́ви ѿ е҆гѷпта  · И҆ положи́лъ е҆си люди твоѧ̀ і҆и̑л҃ь тебѣ в лю́ди даже до́ вѣка , и҆ ты̀ г҃и бы́сть б҃ъ и҆хъ · И҆ нн҃ѣ г҃и сло́во и҆мъже гл҃алъ е҆си рабꙋ твое̑мꙋ , и҆ на до́мъ е҆го , да ѹ҆вѣриⷮсѧ въ вѣки и҆ сътворѝ ꙗ҆́ко гл҃алъ е҆си · И҆ ѹ҆вѣри́тсѧ и҆ въꙁвели́читсѧ и҆́мѧ твое даже въ вѣки , гл҃ющихъ г҃и г҃и вс҄едръжи́телю б҃ъ і҆и̑л҃евъ , и҆ до́м̾ раба̀ е҆го да бꙋдеⷮ и҆справле́нъ преⷣ тобо́ю · Ты́ бо г҃и бж҃е мо́и ѿвръꙁлъ е҆си ѹ́хо раба̀ твое̑го , съꙁда́ти е҆мꙋ до́мъ , и҆ сего ради ѻ҆брѣте ра́бъ твои ѹ҆вѣре́нїе , да мо́литсѧ преⷣ лицеⷨ твоиⷨ · И҆ нн҃ѣ г҃и ты̀ е҆си са́мъ б҃ъ и҆ гл҃алъ е҆си къ рабꙋ̀ твое̑мꙋ . толи́ка добро̀творе́нїѧ сїѧ · И҆ нн҃ѣ начнѝ блⷵвити до́мъ раба̀ твое̑го да бꙋдеⷮ въ вѣки преⷣ тобо́ю . ꙗ҆́ко ты̀ г҃и блⷵвилъ е҆си и҆ блⷵвенъ бꙋдетъ въ вѣки ·
Глⷡ‍҇а , и҃і · Бысть же посе́мъ пораꙁѝ двⷣъ и҆ноплеме́нники и҆ смирѝ иⷯ . и҆ вꙁѧ̀ ге́ѳъ и҆ предѣлы е҆го ѿ рꙋкꙋ и҆ноплеме́нникъ · И҆ пораꙁѝ дв҃дъ моа́ва , и҆ бѧ́хꙋ моа̑ви́ти рабѝ дв҃дꙋ приносѧ́ще е҆мꙋ да́нь · И҆ пораꙁѝ дв҃дъ е҆ще а҆драꙁа́ра цр҃ѧ сꙋ́вска страны̀ е҆ма́ѳъ когда про́иде да распространиⷮ црⷵтво свое даже до рѣки е҆фра́та · И прїѧⷮ ѿ него дв҃дъ ты́сѧщꙋ колесни́цъ . и҆ ҂ꙁ҃ , ко́н̾никъ . и҆ ҂к҃ , мꙋже́и пѣшецъ . и҆ раꙁбѝ дв҃дъ вс҄ѧ колесница ѻ҆ста́ви же ѿ ни́хъ . р҃ , колесни́цъ , и҆хъже въꙁдержа̀ себѣ · И҆ прїиде а҆сѷръ ѿ дама́ска да по́мощъ въꙁдаⷵ а҆драꙁа́рю цр҃ю сꙋ́вскꙋ . и҆ пораꙁѝ двⷣъ и҆ сѷровыхъ , ҂к҃ , и҆ ҂в҃ , мꙋжъ · И҆ постави тысѧщ̾ники въ сѷрїи и҆же бли́ꙁꙋ дама́скꙋ , и҆ бѧхꙋ дв҃дꙋ въ рабы̀ приносѧ́ще да́ни , и҆ помо́же дв҃дꙋ г҃ь въ всѣхъ на не́же и҆ꙁы́иде · Прїѧ́т же дв҃дъ тꙋ́лы ꙁлаты и҆же и҆мѣша рабѝ а҆драꙁа́ровы , и҆ принесѐ ѧ҆̀ въ і҆ерⷵли́мъ · Та́коже ѿ метавеⷴ‍҇ і҆ и҆ꙁбра́нныхъ гра́довъ а҆драꙁа́ровых̾ мѣ́ди множество в̾ꙁѧ̀ , и҆ꙁ неѧ́же сътворѝ соло́монъ мо́ре мѣ́дѧно , и҆ столпы̀ и҆ съсꙋды мѣденыѧ · Є҆гда слы́ша ѳеѹ́и цр҃ь е҆ма́ѳъскїи ꙗ҆ко пораꙁѝ дв҃дъ вс҄ѧ во́и а҆драꙁа́ра цр҃ѧ сꙋ́вска · И҆ посла̀ а҆дꙋра́ма сн҃а свое̑го къ цр҃ꙋ дв҃дꙋ , да въпро́ситъ ꙗ҆же ѻ҆ ми́рѣ , и҆ блⷵвити е҆го , сего раⷣ‍ꙵ ꙗ҆же сътворѝ а҆драꙁа́рю и҆ пораꙁѝ е҆го . сꙋпроти́вникъ бо бысть ѳеѹ́и а҆драꙁа́рь . и҆ принесѐ вс҄ѧ сосꙋды ꙁла́тыа и҆ сре́бреныѧ и҆ мѣ́дѧныѧ и҆ ѻ҆ст҃и ѧ҆̀ дв҃дъ цр҃ь г҃ꙋ съ сребро́мъ и҆ ꙁла́томъ ꙗ҆́же вꙁѧ̀ ѿ всѣхъ ꙗ҆ꙁы́къ , ѿ и҆дꙋме́ѧ и҆ моа́ва , и҆ сн҃овъ а҆м̾мо́нь и҆ ѿ и҆ноплеме́нниⷦ‍҇ и҆ а҆мм̾али́ка · А҆ви́сай же сн҃ъ сарꙋ́ие̑въ пораꙁѝ и҆дꙋме́ѧне въ ѹ҆долѣ и҆ноплеме́нникъ , ҂и҃і · И҆ поста́ви въ е҆до́мѣ нача́лники въево́ды и҆ бѣша вс҄и и҆дꙋме́ѧне рабѝ дв҃дꙋ . и҆ сп҃се г҃ь дв҃да въ в̾сѣхъ на неⷤ‍ⷷ и҆ꙁы́иде · Црⷵтвова́ же дв҃дъ наⷣ всⷨѣ і҆и̑л҃емъ . и҆ бѣ творѧ̀ сꙋдъ и҆ пра́вдꙋ в̾сѣмъ лю́демъ свои̑мъ · И҆ѻ҆а́в же сн҃ъ сарꙋ́ие̑въ бы́сть наⷣ во́и . і҆ и҆ѻ҆сафа́тъ сн҃ъ а҆л̾хилꙋ́довъ паметопи́сца · И҆ садокъ же сн҃ъ а҆хи́товъ и҆ а҆вимеле́хъ сн҃ъ а҆вїа̑ѳа́рь сщ҃ен̾ницы і҆ сꙋса книгочїй · И҆ ванѣѧ же сн҃ъ і҆ѻ҆да́евъ , наⷣ копѣйниками , и҆ надъ стрелца́ми . сн҃ове же двд҃вы прь́вїи ѿ рꙋкꙋ цр҃ѧ ·
Глⷡ‍҇а , ѳ҃і · И бы́сть пото́мъ ѹ́мре нааⷵ цр҃ь сн҃ов̾ аⷨмо́нь , и црⷵтвова̀ ананъ сн҃ъ е҆го в̾ него мѣсто . Рече же дв҃дъ сътворю̀ млⷵть съ а҆на́номъ сн҃омъ наа́совымъ . ꙗ҆́коже сътворѝ мн҄ѣ ѿц҃ъ е҆го млⷵть · Посла́ же дв҃дъ послы̀ на ѹ҆тѣше́нїе е҆мꙋ смр҃ти раⷣ‍ꙵ ѿц҃а е҆го И҆ прїидо́ша ѻ҆́троцы двд҃вы в̾ ꙁе́млю сн҃овъ а҆м̾мо́нь , да ѹ҆тѣшаⷮ а҆но́на · И҆ реко́ша нача́лницы сн҃овъ а҆м̾мо́нь къ а҆но́нꙋ . не мни и҆же дв҃дъ честь въꙁдаѧ̀ ѿц҃ꙋ твое̑мꙋ преⷣ тобо́ю . посла̀ ѹ҆тѣшити тебѐ н҄о да и҆спыта́ютъ і҆ и҆ꙁвѣ́даютъ и҆ согледѧ́тъ ꙁемлѧ̀ твое̑ѧ прїидо́ша к тебѣ ѻ҆́троцы е҆го · И҆ пои̑ма́лъ а҆на́нъ ра́бъ двд҃выхъ и҆ ѻ҆стрижѐ и҆хъ и҆ побри́лъ . и҆ прерѣ́ꙁа ри́ꙁы и҆хъ ѿ лѧ́двїи да́же до но́гъ и҆ ѿпꙋстѝ и҆хъ · И҆ прїидо́ша въꙁвѣсти́ти дв҃дꙋ и҆ посла̀ въ срѣте́нїе и҆хъ . вели́кꙋю б҄о срамотꙋ̀ претерпѣша · И҆ повелѣ цр҃ь да пребꙋдꙋтъ въ е҆рихо́нѣ до́ндеⷤ‍ⷷ въꙁрастꙋтъ бра́ды и҆хъ . и҆ тогда̀ въꙁврати́тесѧ · Ви́дѣша же сн҃ве а҆м̾мони . и҆же беꙁ̾че́стїе сътвори́ша лю́демъ двд҃вымъ . и҆ посла̀ а҆на́нъ и сн҃ы а҆м̾мо́ны . ты́сѧщꙋ тала́нтъ сребра̀ да на́имꙋтъ е҆мꙋ ѿ сѷрїи месопота́м̾ски и҆ ѿ сѷрїи маа́ха . и҆ ѿ сꙋ́вы колесни́ца и҆ ко́н̾ники · И҆ наꙗ҆́ша и҆мъ . ҂л҃ , и҆ ҂в҃ , колесни́цъ . и҆ цр҃ѧ маа́ха съ людмѝ е҆го . и҆ прїидоша . и҆ ѻ҆полчи́шасѧ ѿ противъ страны̀ мида́в̾ски . сн҃ове же аⷨмони събра́шасѧ ѿ гра́довъ своиⷯ . прїидо́ша къ бра́ни · И҆ е҆гда же ѹ҆слы́ша дв҃дъ посла̀ і҆ѻ҆а́ва и҆ вс҄и во́и мꙋже́и си́лныхъ · И҆ и҆ꙁыидо́ша сн҃ве а҆ммо́ни ѹ҆пра́вишасѧ на́ брань при вра́тахъ гра́дныхъ . цр҃и же и҆же на по́мощъ е҆го прїидо́ша раꙁлꙋче́ни ѻ҆ себѣ на́ поли ста́ша · И҆ раꙁꙋмѣю̑щи и҆ѻ҆а́въ ꙗ҆́ко бра́нь ѿ сꙋпротивъ лица̀ , и҆ ꙁади сътвори́сѧ вое̑ва́ти на́нь , і҆ и҆ꙁбра̀ мꙋжїи крѣпча́иших̾ ѿ всего̀ і҆и̑л҃ѧ . и҆ въполчи́сѧ противꙋ сѷра · Про́чꙋю же часть лю́дїи даⷵ поⷣ рꙋкꙋ а҆веса́ѧ бра́та свое̑го . и҆ въполчи́шасѧ протиⷡ‍҇ сн҃овъ а҆м̾мо́нь · И҆ рече а҆ще ѻ҆долѣ́етъ м҄ѧ сѷрь по́мощъ бꙋдеши мн҄ѣ . а҆ще же премо́гꙋтъ тебе сн҃ове а҆м̾мо́ни . бꙋдꙋ тебѣ въ пособле́нїе · Ѹ҆крѣпиⷨсѧ и҆ съдѣла́емъ мꙋжестве́нѣ ꙁа лю́ди на́ша . и҆ ꙁа гра́ды б҃а нашего . г҃ь же и҆же пред ниⷨ бл҃го е҆сть , да сътвориⷮ · По́иде же і҆ѻ҆а̑въ и҆ вс҄и лю́дїе и҆же с ниⷨ бѣхꙋ протиⷡ‍҇ сѷра къ ѻ҆полче́нїю . и҆ побѣго́ша ѿ него · Сн҃ве же аⷨмо́ни ви́дⷡ‍҇ѣше ꙗ҆́ко побѣго́ша сѷрѧ́не и҆ побѣго́ша и҆ ѻ҆нѝ ѿ лица̀ а҆весаѧ и҆ ѿ лица̀ и҆ѻ҆а́са брата е҆го , и҆ вни́доша въ́ граⷣ . и҆ѻ҆аⷡ‍҇ же въꙁврати́сѧ въ і҆ерⷵли́мъ · Ви́дѧше же сѷрь и҆же паде преⷣ і҆и̑л҃емъ , посла̀ послы̀ и҆ꙁведѐ сѷра и҆же бѣ ꙁа рѣко́ю . а҆софа́к же нача́лниⷦ‍҇ тысѧщ̾никомъ а҆драꙁа́римъ бѣ вое̑во́да иⷯ · И҆ въꙁвѣщено бы́сть с҄е дв҃дꙋ . и҆ събра̀ ве́сь і҆и̑л҃ь и҆ пре́иде і҆ѻ҆рда́нъ . и҆ прїиде на ниⷯ и҆ въполчи́сѧ противꙋ и҆́хъ , и҆ въполчи́вшесѧ двⷣъ противꙋ сѷра на́ брань и҆ вое̑ва на нихъ · И҆ ѿбѣж́е сѷръ ѿ лица̀ і҆ерⷵлимлѧнъ , и҆ ѹ҆бѝ двⷣдъ ѿ сѷрь , ҂ꙁ҃ , колесницъ ҂м҃ , пѣшецъ , и҆ сава́ка во́емъ нача́лника ѹ҆бѝ · Ви́дѣша же рабѝ а҆драꙁа́рови и҆же побїе́ни ѿ і҆и̑л҃ѧ и҆ ѻ҆долѣ́нны и҆ прибѣго́ша къ дв҃дꙋ и҆ слꙋжа́хꙋ е҆мꙋ . не хотѣ же бо́лее сѷрїѧ по́мощи въꙁда́ти сн҃омъ а҆м̾мо́ниⷨ ·
Глⷡ‍҇а , к҃ · Бысть же по лѣтѣ въ времѧ и҆схоже́нїѧ цр҃їи къ бра́ни . събра̀ і҆ѻ҆а́въ вс҄ѧ во́и и҆ си́лныѧ ты́сѧщники . и҆ ѻ҆пꙋстѣ ꙁемлѧ̀ сн҃овъ а҆м̾мо́нь прїидоша же и҆ ѻ҆бсѣдо́ша рам̾ма̀ . дв҃дъ же пребыва́ше въ і҆ерⷵлимѣ и҆ѻ҆а́въ же побѝ рам̾ма̀ и҆ раꙁорѝ е҆го · Вꙁѧ́ же дв҃дъ вѣнецъ молхо́новъ цр҃ѧ и҆хъ ѿ главы̀ е҆го , и҆ ѻ҆брѣте́сѧ в немъ ꙁла́та в̾ мѣрꙋ тала́нтъ и҆ в не́мъ ка́мень драгїи . и҆ бѣ на главѣ двд҃вѣ . плѣны же граⷣски мно́ги вꙁѧ̀ · Лю́дїе же и҆же бѣхꙋ в не́мъ и҆ꙁведѐ и҆ расто́рга ѧ҆̀ въ растръꙁа́нїе сосꙋды желѣꙁными въ сокрꙋше́нїе , та́ко сътворѝ дв҃дъ всѣмъ рабо́мъ сн҃овъ а҆м̾мо́нь , и҆ въꙁврати́сѧ съ всѣми людмѝ свои́ми въ і҆ерⷵлимъ · И҆ бы́сть посе́мъ нача́тсѧ бра́нь е҆ще въ гаꙁе́рѣ съ и҆ноплеме́нники . тогда̀ пораꙁѝ сова́ха и҆ ѹ҆саѳїѧ , сафꙋѧ́ , ѿ сн҃овъ щꙋдьскихъ и҆ смирѝ и҆хъ · И҆́на ꙗ҆же брань сътворе́нна е҆сть проти́вꙋ и҆ноплеме́нникъ . не и҆́же ѹ҆бѝ е҆леа̑но́нъ сн҃ъ и҆а̑и́ръ лаѻ҆мїѧ бра́та голїа́ѳова хеⷮѳе́искаго е҆мꙋже ра́тище древѧ́ное бы́сть ꙗ҆́ко врати́ло т̾кꙋщихъ · Но и́наѧ слꙋчи́сѧ бра́нь в̾ геѳѣ в не́иже бы́сть чл҃къ дол̾жа́ишїи , ше́сть и҆мѣ́ющи прьстовъ , и҆же е҆сть в̾кꙋпѣ , к҃д , и҆же то́и бѣ ѿ колѣ́на гига́н̾това · И҆ поносѝ і҆и̑л҃ѧ , и҆ пораꙁѝ е҆го и҆ѻ҆а̑ѳаⷨ сн҃ъ сама́евъ брата двд҃ва · Сїи роди́шасѧ рафа́ю , гига́нтꙋ въ ге́ѳѣ и҆ всѣ́хъ и҆хъ б҄ѣ , д҃ , гига́нты . и҆же падо́ша в рꙋ́цѣ дв҃дꙋ и҆ в рꙋкꙋ рабо́мъ е҆го ·
Глⷡ‍҇а , к҃а · Воста же дїа́волъ на і҆ил҃ѧ . раꙁдражѝ дв҃да да сочтетъ і҆ил҃ѧ · И҆ рече цр҃ь дв҃дъ къ і҆ѻ҆а́вꙋ , и҆ къ нача́лникомъ си́лы . и҆дѣте и҆ съчти́те і҆ил҃ѧ , ѿ вер̾савѣи до да́на , и҆ принеси́те мн҄ѣ число̀ да ꙁна́ю е҆̀ · ѿвѣща же і҆ѻ҆а́въ . да ѹ҆мно́жиⷮ г҃ь лю́ди своѧ̀ стори́цею не́же сꙋть . и҆ ѻ҆чи господи́на мое̑го цр҃ѧ ви́дѧтъ . и҆ не вс҄и ли господи́нꙋ мое̑мꙋ цр҃ю рабѝ сⷮꙋ про что и҆́щетъ сего г҃ь мо́и . да не въмѣни́тсѧ въ грѣхъ і҆и̑л҃ю · Но ѻ҆баче сло́во цр҃ево премо́же і҆ѻ҆а́ва . по́иде же і҆ѻ҆а́въ и҆ ѻ҆бы́иде весь і҆и̑л҃ь . и҆ ѻ҆братисѧ къ і҆ерⷵли́мꙋ . да́сть і҆ѻаⷡ‍҇ дв҃дꙋ сочте́нїе и҆хже ѻ҆бы́иде . и҆ ѻ҆брѣте́сѧ вс҄е сочтенїе і҆и̑л҃ѧ , ты́сѧща тысѧщъ , и҆ ҂р҃ , мꙋже́и , носѧщих̾ ѻ҆рꙋж́їѧ . ѿ іѹ́ды же бысть , у҃ , и҆ ҂о҃ , бра́нникъ · Левѷи же и҆ венїами́на не почтѐ среди и҆хъ . того раⷣ‍ꙵ и҆же наси́ленъ послѣдоваше цр҃евымъ повеле́нїемъ · Не ѹ҆годи же б҃ꙋ чт҄о повеле́но бысть и҆ побѝ і҆и̑л҃ѧ · Реⷱ‍҇ же дв҃дъ б҃ꙋ , съгрѣшихъ ѕѣло ꙗ҆́ко сътвори́хъ вещь сїю . и҆ нн҃ѣ молю̀ ѿи̑мѝ беꙁако́нїѧ раба̀ твое̑го , и҆же беꙁꙋмнѣ сътвори́хъ ѕѣ́ло · И҆ гл҃а г҃ь къ гадꙋ прⷪ‍҇ркꙋ двд҃вꙋ гл҃ѧ · И҆дѝ и҆ гл҃и къ дв҃дꙋ и҆ рц̑и е҆мꙋ . сїѧ рече г҃ь тр҄и тебѣ и҆ꙁбра́нїѧ даю̀ . е҆ді́но коѐ хо́щеши и҆ꙁбери себѣ да сътворю тебѣ · Є҆гда же прїиде га́дъ къ дв҃дꙋ , рече е҆мꙋ . сїѧ рече г҃ь , и҆ꙁберѝ себѣ е҆же хо́щеши · И҆ли тр҄и лѣта глаⷣ . ил тр҄и мⷵць бѣ́гати тебѣ ѿ лица вра́гъ твоиⷯ . и҆ ѻ҆рꙋжїе вра́гъ твоиⷯ иметъ т҄ѧ . и҆л҄и тр҄и дн҃и ме́чъ гн҃ь и҆ смр҃ть на́ ꙁемлю . и҆ а҆гг҃лъ гн҃ь ѹ҆би́ти въ всѣмъ наслѣ́дїи і҆и̑л҃вѣ . нн҃ѣ ѹ҆бо расмотрѝ чт҄о ѿвѣща́ю и҆же посла̀ мѧ  · И҆ рече дв҃дъ къ га́дꙋ жесто́ка м҄и и҆ вс҄ѧ тро́ѧ сїѧ . н҄о лꙋчше м҄и е҆сть да въпа́сти въ рꙋцѣ гн҃и . ꙁанѐ мно́ги сꙋть щедроты е҆го ѕѣло въ рꙋцѣ же чл҃комъ да не въпадꙋ̀ · И҆ посла̀ г҃ь смр҃ть въ і҆и̑л҃ь и҆ падо́ша ѿ і҆ил҃ѧ , ҂о҃ , мꙋж́їи · Посла же г҃ь а҆гг҃ла въ іерⷵли́мъ да побїетъ е҆го . е҆гда же побїаше ви́дѣ г҃ь ѹ҆млрⷵди́сѧ на вели́чество ѕло́бы . и҆ рече а҆гг҃лꙋ и҆же побїаше . довлѣе̑тъ т҄и ѿи̑мѝ рꙋкꙋ твою , а҆гг҃лъ же гн҃ь ста̀ блиⷥ гꙋмна̀ ѻ҆рнанѧ е҆ѹ҆се́ѧнина · И҆ въꙁдви́же двⷣъ ѻ́чи своѝ , и҆ ви́дѣ а҆гг҃ла гн҃ѧ стоа́ща междꙋ ꙁемле́ю и҆ нб҃ом̾ і҆ и҆ꙁвлеченъ ме́чъ въ рꙋкꙋ е҆го . и҆ простренъ на і҆ерⷵли́мъ . и҆ падѐ дв҃дъ и҆ ста́рцы і҆и̑л҃еви ѻ҆блечены въ власѧни́цы , на лица своѧ̀ · И҆ рече дв҃дъ къ б҃ꙋ . не а́ꙁъ ли е҆смь и҆же повелѣхъ да почтⷮꙋ лю́ди . а́ꙁъ е҆смь и҆же съгрѣшихъ . и҆ ѕл҄о сътвори́хъ . а҆ сїе ста́до чт҄о сътворѝ . г҃и б҃е мо́и да бꙋ́детъ рꙋка̀ твоѧ на́ мѧ . и҆ на доⷨ ѿц҃а мое̑го . лю́дїе же твоѝ да не ѹ҆бїю̑тсѧ на погꙋбленїе  · А҆гг҃лъ же гн҃ь рече га́дꙋ е҆же гл҃ати къ дв҃дꙋ . да въꙁы́идетъ и҆ соѕи́ждетъ ѻ҆лта́рь г҃ꙋ б҃ꙋ на гꙋмнѣ ѻ҆рна́ни е҆ѹ҆се́анина · Въꙁы́иде же дв҃дъ по словесѝ га́довꙋ е҆же гл҃алъ е҆мꙋ ѻ҆ и҆мени гн҃и · И҆ ѻ҆брати́сѧ ѻ҆рнанъ и҆ ви́дѣ цр҃ѧ и҆ четыри сн҃ы е҆го с ниⷨ съкровени . и҆ ѻ҆рнан же бѣ в то̀ вре́мѧ трѧ на гꙋмнѣ п̾шени́цꙋ · И҆ прїиде дв҃дъ къ ѻ҆рна́нꙋ , и҆ ѻ҆братисѧ ѹ҆ꙁрѣ е҆го ѻ҆рна́нъ и҆ пои́де к немꙋ̀ проти́вꙋ ѿ гꙋмна . и҆ поклони́сѧ е҆мꙋ ни́цъ на ꙁемлѝ · Рече же е҆мꙋ дв҃дъ да́и мн҄ѣ мѣсто гꙋмна̀ твое̑го , да соѕи́ждꙋ на не́мъ ѻ҆лта́рь гв҃и . въ сребрѣ достои́нѣ да́и ми е҆̀ и҆ да ста́неⷮ ра́на ѿ лю́дїи · Рече же ѻ҆рна́нъ къ дв҃дꙋ . воꙁмѝ себѣ и҆ да сътвори́тъ господи́нъ мо́и цр҃ь елика же е҆мꙋ ѹ҆гоⷣна . н҄о и҆ воло́ве дамъ на всѐсож̾же́нїе , и҆ плꙋ́гъ на дрова̀ и҆ пшени́цꙋ въ жертвꙋ . вс҄е добро̀во́лно въꙁдаю̀ · Рече же е҆мꙋ цр҃ь дв҃дъ  , не тако бꙋ́деⷮ н҄о среброⷨ кꙋплю̀ коли́ка достои́тъ . н҄и бо ѿ тебѐ в̾ꙁѧ́ти и҆́маⷨ  . и҆ та́ко принестѝ гв҃и вс҄есож̾же́нїѧ да́ръ , И҆ да́сть дв҃дъ ѻ҆рна́нꙋ ꙁа мѣсто т҄о сикль ꙁла́тыⷯ правѣи́шею тѧ́гостїю х҃ · И҆ соꙁда̀ т҄ꙋ ѻ҆л̾та́рь гв҃и . и҆ въꙁнесѐ вс҄есож̾же́нїѧ , и҆ ми́рныѧ · И҆ въꙁва̀ къ г҃ꙋ и҆ ѹ҆слы́ша е҆го въ ѻ҆гнѝ ѿ нб҃си на ѻ҆лта́рь вс҄есож̾же́нїѧ , и҆ потребѝ вс҄есож̾же́нїѧ · И҆ рече г҃ь а҆гг҃лꙋ , въꙁврати́ти ме́чъ свои въ но́жницы во вре́мѧ ѻ҆́но · Є҆гда̀ ви́дѣ дв҃дъ ꙗ҆́ко ѹ҆слы́ша е҆го г҃ь на гꙋмнѣ ѻ҆рна́ни е҆вꙋсе́ина , пожре т҄ꙋ же́рътвы · И҆ скѷнїю гн҃ю и҆же сътворѝ моѷсїи въ пꙋсты́ни , и҆ ѻ҆лта́рь вс҄есож̾же́нїѧ въ вре́мѧ ѻ҆́но бысть въ вы́шнемъ въ гаваѻ́нѣ · И҆ не воⷥмо́же дв҃дъ и҆тѝ къ ѻ҆лтарю̀ да т҄ꙋ помо́литъ б҃а . ѕѣло б҄о бысть ѹ҆страшенъ ви́дѧщи ме́чъ а҆гг҃ла гн҃ѧ ·
Глⷡ‍҇а , к҃в · Рече же дв҃дъ с҄е е҆сть до́мъ бж҃їи . и҆ с҄е ѻ҆лта́рь на всѐсож̾же́нїѧ і҆ил҃ю · И҆ ꙁаповѣда да соберꙋтсѧ вс҄и пришеⷧ‍҇цы ѿ ꙁемлѧ̀ і҆ил҃евы . ̑ и҆ да поста́ви ѿ ниⷯ ка́менно сѣ́чецъ къ сѣченїю ка́менїѧ ѹ҆краше́нїѧ да соѕи́ждетсѧ до́мъ бж҃їи · Желѣ́ꙁо же мно́го на гво́ꙁди две́ремъ и҆ вра́томъ на спое́нїе , ѹ҆гото́ва дв҃дъ . и҆ мѣ́ди та́коже мно́го беꙁ̾ числа̀ · И҆ дре́воⷨ же ке́дровомъ не бѣ числа̀ . ꙗ҆́ко сидо́ни и҆ тѷри принесо́ша дре́въ ке́дровыхъ мно́го дв҃дꙋ · И҆ рече дв҃дъ . соломоⷩ‍҇ сн҃ъ мо́и ма́лъ . до́мъ же е҆же съꙁида́ти гв҃и въ вели́чество вы́соко , и҆ во и́мѧ , и҆ въ сла́вꙋ въ всю̀ ꙁе́млю , ѹ҆гото́влю е҆мꙋ . и҆ вс҄е мно́жество ѹ҆гото́ва двⷣъ прежде скон̾ча́нїа свое̑го гв҃и · Воꙁва же соло́мона сн҃а свое̑го . и҆ ꙁаповѣ́да е҆мꙋ да соѕи́ждетъ до́мъ г҃ꙋ б҃ꙋ і҆и̑л҃евꙋ · Рече же дв҃дъ къ соло́монꙋ , сн҃ꙋ мо́и . во́лѧ моа бы́сть да соѕи́ждꙋ доⷨ и҆́мени г҃а б҃а мое̑го · Но бы́сть слово гн҃е къ мнѣ гл҃ющи . мно́гы кро́ви пролїѧлъ е҆си . и҆ мно́ги бра́ни сътвори́лъ е҆си . не мо́жеши соѕида́ти до́мꙋ и҆́мени мое̑го . ꙗ҆́ко мно́ги пролїѧвъ кро́ви предо мно́ю · Се сн҃ъ и҆же ро́диⷮсѧ тебѣ , се́и бꙋ́деⷮ мꙋ́жъ поко́инъ . и҆ ѹ҆поко́ю е҆го ѿ всⷯѣ вра́гъ е҆го по ѻ҆́крⷵтъ . ꙁанѐ соло́монъ и҆́мѧ е҆го наречетсѧ . и҆ ми́ръ и҆ поко́и да́мъ е҆мꙋ въ і҆и̑л҃и вс҄ѧ дн҃и е҆го · То́й соѕи́ждеⷮ до́мъ и҆́мени мое̑мꙋ . и҆ то́й бꙋ́детъ мн҄ѣ въ сн҃а , и҆ а́ꙁъ бꙋдꙋ е҆мꙋ въ ѿц҃а . і҆ и҆спра́влю прⷵтоⷧ‍҇ црⷵтва е҆го на і҆и̑л҃и въ вѣ́ки · Нн҃ѣ ѹ҆бо сн҃ꙋ мо́и бꙋ́детъ г҃ь с тобою , и҆ преспѣва́и и҆ соѕиждѝ до́мъ г҃ꙋ б҃ꙋ твое̑мꙋ . ꙗ҆́ко гл҃алъ е҆сть ѻ҆ тебѣ · дасть же тебѣ ра́ꙁꙋмъ и҆ ѹ҆мъ г҃ь , да ѹ҆пастѝ мо́жеши і҆и̑л҃ѧ . и҆ съхрани твори́ти ꙁако́нъ г҃а б҃а твое̑го · Тогда̀ б҄о преⷣспѣва́ти мо́жеши . а҆́ще съхрани́ши ꙁа́повѣди и҆ сꙋдбы и҆́хже повелѣ г҃ь моѷсїѻ́ви да ѹ҆чи́тъ і҆и̑л҃ь . ѹ҆крѣпи́сѧ и҆ мꙋжественѣ сътворѝ . не ѹ҆бо́исѧ ни страши́сѧ · Се аⷥ въ ѹ҆бо́жествѣ мое̑мъ ѹ҆гото́ваⷯ до́мꙋ гн҃ю . ꙁла́та , талаⷩ‍҇тъ . ҂р҃ . и҆ сребра̀ ты́сѧща ти́сѧщъ талан̾тъ . мѣ́ди же и҆ желѣꙁꙋ нѣсть въꙁвѣше́нїѧ , побѣди́ша б҄о число̀ вели́чествомъ . и҆ древа и҆ ка́менїѧ ѹ҆гото́ваⷯ и҆ к си́мъ да приложи́ши · И с тобо́ю г҃ь . и҆ приложиши къ мно́жествꙋ творѧ́щихъ дѣ́ла , хꙋдо́жъницы , на всѣ расходы . ѹ҆модѣ́лницы . ка́мен̾носѣчецъ , и҆ рꙋкодѣлницы дре́вомъ , и҆ всѣхъ ѹ҆мѣ́лыхъ , к сотворе́нїю дѣ́ла , раꙁꙋмнѣ́ишиⷯ · Въ ꙁла́тѣ и҆ сребрѣ . въ мѣ́ди и҆ желѣꙁѣ . и҆м̾же нѣ́сть числа̀ . Въста́ни б҄о и҆ сътворѝ . и҆ бꙋ́детъ г҃ь с тобо́ю · И҆ повелѣ же дв҃дъ всѣмъ начал̾ни́комъ і҆и̑л҃евымъ , да помагаюⷮ соло́монꙋ сн҃ꙋ е҆го · Ви́дите гл҃юще да е҆сть г҃ь б҃ъ ва́шъ с ва́ми , и҆̑ дасть вамъ поко́и по ѻ́крⷵтъ . ꙁанѐ да́сть вс҄ѧ врагы̀ ваша въ рꙋ́ки ва́ша . и҆ пови́н̾на бꙋ́детъ ꙁемлѧ̀ преⷣ гм҃ъ . и҆ преⷣ люⷣми е҆го · Нн҃ѣ ѹ҆бо да́ите срⷣца ва́ша и҆ дш҃а ва́ша . да въꙁы́щете г҃а б҃а ва́шего . и҆ воста́ните и҆ соѕида́ите ст҃ительство г҃ꙋ б҃ꙋ ва́шемꙋ да въведеⷮсѧ кїѻ́тъ ꙁавѣта гн҃ѧ · и҆ сосꙋ́ды ѻ҆сщ҃ен̾ны домꙋ̀ бж҃їѧ и҆же соѕи́ждетсѧ и҆́мени гн҃ю ·
Глⷡ‍҇а , к҃г · И двд҃ъ ста́ръ и҆спо́лнь дн҃їи , и҆ цр҃емъ поста́ви соло́мона сн҃а свое̑го наⷣ і҆и̑л҃емъ · И҆ собра̀ всѣхъ кнѧѕе́и і҆и҃левыⷯ , и҆ сщ҃ен̾никовъ и҆ левѷтовъ · Почте́ни же сꙋть левѷти , ѿ тридесѧ́ти лⷮѣ и҆ вы́ш̾ше . и҆ ѻ҆брѣтена сꙋть по глава́хъ и҆хъ , ҂л҃ , и҆ ҂и҃ , мꙋже́и · ѿ тѣхъ и҆ꙁбра́ни сꙋть , и҆ раꙁдѣ́лени въ слꙋжбꙋ до́мꙋ гн҃ѧ . ҂к҃ , и҆ ҂д҃ . и҆ кни́жниⷦ‍҇ , и҆ сꙋде́и , ҂ѕ҃ · И ҂д҃ , две́рниковъ . и҆ ҂д҃ , пѣвцевъ пою́щихъ гв҃и , въ арганы и҆же сътворѝ ко хва́ленїю гн҃ю · И҆ раꙁлꙋчѝ и҆хъ дв҃дъ на всѐдн҃е́внꙋю слꙋж́бꙋ , сн҃омъ левѷиномъ . геѳсо́нъ , и҆ ка́аѳъ , и҆ мера́ри · Сн҃ове геѳсо́ни , леа̑да́нъ , и҆ семе́и · Сн҃ове леа̑да́ни нача́лники , і҆и̑и́ль , и҆ ꙁеѳо́ѳъ , і҆ и҆ѻ҆и́ль трїе · Сн҃ове же семеѻ́вы , саламиⷴ‍҇ , и҆ а҆ꙁаи́ль , и҆ а҆ра́мъ трїе , тїѝ нача́лницы ѿч҃ествомъ леа̑дани́мъ · И҆ сн҃омъ семе́ѻ҆выⷨ , и҆е́ѳъ , и҆ ꙁиꙁа́н , і҆ и҆ѻ҆а́съ , и҆ верїѧ . тїѝ сн҃ове семе́евы четы́ре · Бѣ же и҆е̑ѳъ пе́рвыи . и҆ ꙁи́ꙁа вто́рыи . і҆ и҆ѻ҆а́съ , и҆ верїѧ , не и҆мѣша мно́гихъ сн҃овъ , и҆ того ради въ е҆ді́нꙋ ѻ҆би́тель и҆ въ е҆ді́нъ дн҃ь почте́ни сꙋть · Сн҃ове каа́ѳовы , а҆мра́мъ і҆ и҆а̑са́ръ и҆ хевроⷩ‍҇ , и҆ ѻ҆ꙁїи́ль четы́ре · Сн҃ове а҆м̾мраⷨли а҆а̑ро́нъ , и҆ моѷсїи . ѿлꙋчен̾ же е҆сть а҆аро́нъ да слꙋжитъ въ ст҃аѧ ст҃ых̾ тои и҆ сн҃ове е҆го въ вѣки , и҆ да ка́диⷮ ѳемїа́моⷨ гв҃и по чинꙋ свое̑мꙋ , и҆ блⷵвиⷮ и҆́мѧ е҆го въ вѣки · Моѷсїѧ же чл҃ка бж҃їѧ сн҃ове е҆го почте́ни сꙋть въ колѣ́но левѷино · Сн҃ове моѷсїѻ҆вы гирса́мъ , и҆ е҆лїеꙁе́ръ · Сн҃ове гиръса́м̾ли сꙋваи́ль прь́выи · Бы́ша же сн҃ове е҆лїеꙁе́рꙋ равїѧ прь́выи . и҆ не бѣша е҆лїеꙁе́рꙋ сн҃ове и҆́нїи · Сн҃ове ⷤ‍ⷷ равїины ѹ҆множе́ни сꙋть ѕѣло · Сн҃ове и҆саа́ри , сал̾лꙋмо́ѳъ прь́выи . Сн҃ове хевро́мли , и҆е̑рїа́въ прь́выи . а҆марїѧ вторы́и , и҆е̑ꙁеꙁїи́ль тре́тїи и҆е̑ꙁекїѧ четве́ртыи · Сн҃ове же ѻ҆ꙁїи́ль , ми́ха прь́выи , и҆сїѧ̀ в̾торы́и · Сн҃ове мера́рины , моѻ́ли , и҆ мꙋ́си , сн҃ове моѻ҆лїевы е҆леа̑ꙁа́ръ , ки́съ · О҆у́мре же е҆леа̑ꙁа́ръ . и҆ не бѣхꙋ е҆мꙋ сн҃ове н҄о дще́ри . поѧ́ша ⷤ‍ⷷ и҆хъ сн҃ове ки́совы . бра́тїѧ и҆хъ · Сн҃ове мꙋсїи́ны , моѻ́ли , и҆ е҆деръ , и҆ а҆римоⷴ‍҇ трїе · Сїи сн҃ове левѷины , въ племе́нехъ и҆ ѻ҆би́телехъ свои̑хъ . нача́лницы ѿч҃ествъ и҆хъ , по съгледа́нїю и҆хъ , и҆ числꙋ̀ и҆ме́нъ и҆хъ , и҆ по глава́хъ и҆хъ , и҆же творѧ́хꙋ дѣла слꙋже́нїѧ до́мꙋ гн҃ѧ · ѿ двадесѧти лѣтъ и҆ вы́ш̾ше . рече б҄о дв҃дъ , поко́и дасть г҃ь б҃ъ і҆и̑л҃ю лю́демъ своиⷨ , и҆ всели́сѧ въ і҆ерⷵлі́мѣ даже до́ вѣка · И҆ нѣсть чи́нꙋ левѷтомъ да да́лѣи но́сѧтъ скѷнїю . и҆ вс҄ѧ сосꙋды е҆го къ слꙋже́нїю еѧ̀ · По повелѣнїю б҄о двд҃вꙋ послѣднемꙋ почита́етсѧ число̀ сн҃овомъ левѷиномъ . ѿ к҃ , лѣтъ и҆ вы́ш̾ше · И҆ ꙗ҆́ко пода́сть поⷣ рꙋкꙋ сн҃омъ а҆аро́ниⷨ въ слꙋжбꙋ до́мꙋ гн҃ѧ въ притво́рѣх̾ и҆ въ собо́рѣ и҆ въ мѣ́ста числе́на всⷯѣ ст҃ынь , и҆ въ всѣхъ дѣлеⷯ слꙋже́нїѧ цр҃кви гн҃ѧ · И҆ въ нача́лники надъ хлѣбы преⷣложенїѧ , и҆ мꙋкѝ пшениⷱ‍҇ныѧ жрътвы , и҆ ко ꙁе́лїю , и҆ къ ѻ҆прѣснокомъ и҆ на сковра́дна и҆ къ пече́нїю и҆ наⷣ всею̀ тѧ́гостїю и҆ мѣрою · И҆ е́же ста́ти ѹ́тро е҆же хвали́ти і҆ и҆сповѣда́ти пѣнїѧ гн҃ѧ та́коже и҆ къ ве́черꙋ · И҆ на въꙁноше́нїе вс҄есъж̾же́нїѧ гн҃ѧ и҆же въ сꙋбо́тахъ , и҆ въ новомѣсѧчїи и҆ пра́ꙁницѣхъ по числꙋ̀ . и҆ чи́номъ е҆ѧ вы́нꙋ гв҃и · И҆ да хранѧ́тъ стражбы̀ скѷнїи свѣдѣнїѧ и҆ чи́нъ ст҃льства и҆ стражбы̀ сн҃овъ а҆аро́нихъ братїи иⷯ да слꙋжаⷮ в домꙋ̀ гн҃и ·
Глⷡ‍҇а , к҃д · И сн҃омъ а҆а̑ро́ним и҆ нихъ . нада́въ , ꙁа́ръ и҆ѳама́ръ · И҆ и҆ а҆виѹ́дъ предъ ѹ҆ча́стїе сн҃овъ а҆а̑ро́и̑ а҆виѹ́дъ . и҆ е҆лиа̑ѹ҆мро́ша же нада́въ , ѿц҃емъ свои̑мъ . а҆ сн҃ове не бѧ́хꙋ и҆мъ . сщ҃ен̾ствова́ же и҆е̑лиа̑ꙁа́ръ и҆ ѳама́ръ сн҃ове а҆аро́ни · И҆ раꙁдѣли и҆хъ дв҃дъ . садо́къ б҄о бы́сть ѿ сн҃овъ и҆е̑лиа̑ꙁа́ровыⷯ . и҆ а҆химеле́хъ ѿ сн҃овъ и҆ѳама́ръ по соꙁренїю и҆хъ . и҆ по слꙋже́нїю и҆хъ , и҆ по домо́мъ ѿч҃ества и҆хъ · И҆ ѻ҆брѣто́шасѧ сн҃ве мно́жаиши е҆лїаꙁа́ри нача́л̾ныхъ мꙋже́и . неже сн҃овъ ѳама́риⷯ . и раꙁдѣли́ же и҆хъ т҄о е҆сть сн҃овъ е҆лїаꙁа́ровыхъ , въ нача́лники въ домы̀ ѿч҃ества , ѕ҃і . и҆ сн҃овомъ и҆ѳама́риⷨ по ѻ҆би́телехъ и҆ домо́хъ и҆хъ , и҃ · Раꙁдѣли́ же и҆хъ по жре́бїю проме́жъ иⷯ и҆ бѧ́хꙋ нача́лницы ст҃ительства , и҆ нача́лницы до́мꙋ бж҃їѧ ѿ сн҃овъ е҆лїаа̑ꙁа́ръ и҆ ѿ сн҃овъ ѳама́ръ · ѿписа же и҆мъ сема́їа сн҃ъ наѳанаи́ль пи́саръ левѷтомъ преⷣ цр҃емъ . и҆ кн҃ѕїи , и҆ садо́ка сщ҃ен̾ника , и҆ а҆химеле́ха сн҃а а҆вїаѳа́рь и҆ нача́лницы ѻби́телеи сщ҃енъствомъ и҆ левѷтомъ до́мꙋ ѿчества , и҆же про́чїиⷯ пре́же б҄ѣ е҆лїаꙁа́ръ е҆ді́нъ . і и́ныи доⷨ и҆же поⷣ собо́ю и҆́мать про́чїиⷯ и҆ѳама́ръ е҆ді́нъ · И҆ꙁы́иде же жре́бїи пе́рвыи и҆вари́мовъ , съ и҆е̑дїе̑ю . вторы́и хари́вовъ , тре́тїи сеѻ҆риⷨ , четве́ртыи мельхїѧ . пѧ́тыи венїами́нъ . ше́стыи е҆ко́съ , маⷨма · Седмы́и а҆рїе̑въ . ѻ҆смы́и е҆и̑сꙋе́въ . девѧ́тыи сехе́нїѧ . Десѧ́тыи е҆лиѹ́вовъ и҆а̑ки́мовъ . дванаⷣцатыи ѻ҆фа́е̑въ . г҃і , и҆е̑сваа́ловъ . д҃і . влегаⷧ‍҇ · е҃і , е҆ми́ръ . ѕ҃і , е҆́ѳ̾ѳи . ꙁ҃і , а҆фесїевъ . и҃і , феѳ̾ѳїевъ . ѳ҃і , и҆е̑ꙁїи́левъ . к҃ , а҆хи́нь . к҃а , и҆ гамꙋⷧ‍҇ . к҃в , дале́їа . к҃г , и҆е̑и́ли . к҃д , маꙁїа́въ · Сїе съглѧда́нїе и҆хъ по слꙋже́нїемъ и҆хъ . входи́ти в домъ гн҃ь . и҆ по чи́нꙋ свое̑мꙋ , поⷣ рꙋ́кꙋ а҆а̑ро́ню ѿц҃а и҆хъ . ꙗ҆́ко повелѣ г҃ь б҃ъ і҆и̑л҃евъ · И сн҃ом̾ же левѷи̑номъ про́чїимъ ѿ сн҃оⷡ‍҇ амра́мъ съваи́ль сн҃омъ съваи́леⷨ , и҆а̑да́їѧ съ роѻ҆вїею нача́лникъ , и҆аса́ри сн҃ъ саломо́ѳъ . сн҃омъ же саломо́ѳимъ , и҆а́ѳъ · Сн҃ы же е҆дїѹ́ю а҆мадїѧ вторы́и а҆ꙁїи́ль . тре́тїи , е҆к̾моа́мъ . четве́ртыи сн҃ъ ѻ҆ꙁїи́лъ и҆ ми́ха . сн҃ы ми́ха сами́ръ . бра́тъ ми́ха , и҆сїѧ . сн҃ы и҆сїи́ны . ꙁаха́рїѧ · Сн҃ове ꙁаха́рїины моѻ́ли и мꙋси . сн҃ъ , ѻ҆ꙁїи́ сн҃ы вони́ѻ҆вы · Сыны же мера́ри . ѻ҆ꙁїе́ви , сн҃ы е҆го и҆е̑со́и̑ма и҆ ꙁакхꙋ́ръ . и҆ ѻ́в̾ди моѻ́лїю е҆леа̑ꙁа́рꙋ . и҆ ѳама́рꙋ не бѣша сн҃ы и҆м̾ · Сн҃ъ ѻ҆ки́съ , и҆е̑рамеи́ль · Сн҃ове мꙋ́си . моѻ́ли , и҆ е҆де́ръ , и҆ е҆римо́ѳ̾ . тїи сн҃ове левѷины по домо́мъ ѻ҆би́телїи своиⷯ · Прїа́ша же и҆ тїи жре́бїи , ꙗ҆́коже и҆ бра́тїѧ и҆хъ , сн҃ове а҆а̑ро́ни преⷣ дв҃домъ цр҃емъ , и҆ садо́хомъ . и҆ а҆химеле́хом . и҆ нача́лники ѿч҃ествъ сщ҃ен̾ническихъ , и҆ левѷтъскихъ . Патрїа́рхи а҆аро́нъ , ꙗ҆́коже и҆ бра́тїа е҆го ю҆нѣ́ишїи ·
Глⷡ‍҇а , к҃е · И въста́въ дв҃дъ и҆ кн҃ѕи си́лные . и҆ ѿлꙋчи́ша въ слꙋж̾бꙋ сн҃овъ а҆са́ѳовъ и҆ е҆ма́нь , и диѳꙋ́мъ , и҆же провѣща́хꙋ съ гꙋ́сльми , и҆ ѱалты́рми , и҆ кѷмъва́лами , и҆ бы́сть число̀ и҆хъ по глава́хъ мꙋ́жескихъ творѧ́щихъ въ дѣлехъ и҆хъ · ѿ сн҃овъ аса́фовъ ꙁахꙋ́ръ , і҆ и҆ѻ́сифъ , и҆ наѳанїа́съ , и҆ а҆сїила , сн҃ове а҆сафовы дер̾жащесѧ а҆сафа пррⷪ‍҇ка бли́ꙁъ цр҃ѧ , съ и҆дидꙋмомъ · Сн҃ове же и҆диѳꙋ́мъ , годо́лїѧ , и҆ сꙋ́ри , и҆ сеа̑съ , и҆ а҆виа̑се́ѧ , и҆ маѳаѳїѧ , ше́сть поⷣ рꙋ́кꙋ ѿц҃а свое̑го и҆дидꙋ́ма , въ гꙋсли брецающе , и҆сповѣдающе и҆ хвалѧ́ще б҃а съ е҆м̾маномъ · Сн҃ове е҆ммани вол̾кїѧ , и҆ маѳанїѧ  , и҆ ѻ҆ꙁїиль  , и҆ сꙋваи́лъ , и҆ е҆римꙋ́ѳъ , и҆ ананїѧ , а҆нанъ , и҆ е҆лиа̑ѳа , годолаѳи , и҆ роме́ѳ̾ѳи и҆ е҆ꙁе́ръ , и҆ савахъ , а҆лалимаѳїи́ , ѻ҆ѳи́ръ , и҆ меа̑ꙁоѳъ · Всѣ тїи сн҃ове е҆м̾мани , въсхвалѧ́юще црѧ , въ словессе́хъ бж҃їихъ да въꙁнесе́сѧ ро́гъ · дастъ же б҃ъ е҆м̾манꙋ сн҃овъ , д҃і , и҆ г҃ дще́ри · Вс҄и сїи поⷣ рꙋко́ю ѿц҃а свое̑го въспѣвающїи въ цр҃кви гн҃и , въ кѷм̾валехъ и҆ въ ѱал̾ты́рѧхъ , и҆ гꙋ́слехъ , въ слꙋже́нїе до́мꙋ гн҃ѧ бли́ꙁъ цр҃ѧ , и҆ а҆сафа , і҆ и҆диѳꙋ́ма , и҆ е҆мана · Быⷵ же число̀ и҆хъ съ братїею и҆хъ наѹ҆че́ни пѣнїю гн҃ю , и҆ всѣхъ раꙁꙋмѣ́ющиⷯ пѣнїѧ , ѻ҆смь соⷮ , и ѻ҆смьдесѧⷮ и҆ и҃ · Вꙁѧ́ша же жре́бїи сво́и , въ вс҄ѧ дн҃и по мало́мꙋ , и҆ по вели́комꙋ , по съвръше́номꙋ , и҆ неѹ҆че́номꙋ · И҆ и҆ꙁы́иде жре́бїи пе́рвыи а҆сафови и҆же б҄ѣ и҆ѻ́сифъ , и҆ сн҃овъ е҆го и҆ братїи е҆го , и҆а̑саровъ , и҆ѻ́сифовъ , годо́лїевъ · Вторы́и и҆ні́ѧ , и сн҃овъ е҆го и҆ братїи его , в҃і · Тре́тїи ꙁакхꙋ́ръ , и҆ сноⷡ‍҇ е҆го и҆ братїи е҆го , в҃і · Четве́ртыи е҆́ꙁри сн҃овъ е҆го и҆ братїи е҆го , в҃і · Пѧ́тыи наѳанъ сн҃овъ и҆ братїи е҆го , в҃і · ше́стыи вок̾кїѧ , сн҃овъ и҆ братїи е҆го , в҃і · Седмы́и и҆е̑реи́ль сн҃ов̾ и҆ братїи е҆го , в҃і · ѻ҆́смыи и҆ѻ҆сїа сн҃оⷡ‍҇ и҆ бра́тїи е҆го , в҃і · девѧ́тыи маѳъѳанїѧ сн҃овъ и҆ бра́тїи е҆го , в҃і · десѧ́тыи меи́ѧ , сн҃овъ и҆ бра́тїи е҆го , в҃і · Пе́рвыинадесѧтъ а҆ꙁрїи́ль , сн҃овъ и бра́тїи е҆го , в҃і · Вторы́ина́десѧть а҆севїѧ , сн҃овъ и҆ бра́тїи е҆го , в҃і · И҆ г҃і , сꙋваи́ль , сн҃овъ и҆ бра́тїи е҆го , в҃і · д҃і , матаѳїа , сн҃овъ и҆ бра́тїи е҆го , в҃і · И҆ е҃і , и҆е̑римꙋ́ѳъ , сн҃овъ и҆ бра́тїи е҆го , в҃і · И҆ ѕ҃і , а҆на́нїа , сн҃овъ и҆ бра́тїи е҆го , в҃і · ꙁ҃і и҆е̑сва́къ , сн҃овъ и҆ бра́тїи е҆го , в҃і · и҃і , а҆нанїи , сн҃овъ и҆ бра́тїи е҆го , в҃і · ѳ҃і , мелиѳѝ , сн҃овъ и҆ бра́тїи е҆го , в҃і · к҃ , а҆лїаѳа̀ , сн҃овъ и҆ бра́тїи е҆го , в҃і · к҃а , и҆ѳи́ръ , сн҃овъ и҆ бра́тїи е҆го , в҃і · к҃в , гедела́ѳи , сн҃овъ и҆ бра́тїи е҆го , в҃і · к҃г , маꙁамо́ѳъ , сн҃овъ и҆ бра́тїи е҆го , в҃і · к҃д , ромемїеꙁе́ръ , Сн҃овъ и҆ бра́тїи е҆го , в҃і ·
Глⷡ‍҇а , к҃ѕ · Раꙁдѣле́нїе же две́рниковъ . сн҃ы кореѻ҆вы мосел̾лимїа . сн҃ъ коре́ѻвъ , ѿ сн҃овъ а҆са́фовъ · Сн҃ове же мосел̾лемїѧ , ꙁаха́рїѧ перве́нецъ , и́а̑дїи́ль , в҃ , ꙁавадїѧ , г҃ . и҆а̑ѳанаи́ль , д҃ · ѻ҆ла́мъ , е҃ . и҆ѻ҆а̑наѳа́нъ  , ѕ҃ . е҆лиѻ҆нїѧ , ꙁ҃ . а҆вдедоⷨ , и҃ . а҆вдедомꙋ же сн҃ы , самїѧ , прьвыи . и҆ѻ҆ꙁада́въ вторы́и . и҆ѻда тре́тїи . хала́дъ четве́ртыи , рамꙋи́лъ пѧ́тыи · А҆мїи́лъ ше́стыи , и҆саха́ръ сеⷣмыи , фалаѳѝ . ѻ҆смыи , ꙗ҆ко блⷵви е҆го б҃ъ · Семі́ю же сн҃ꙋ е҆го роже́ни сꙋть , сн҃ове пе́рвенца е҆го . бѣхꙋ б҄о мꙋж́їе крѣпча́ишїи · Сн҃ове семеи̑е̑вы . ѻ҆ѳїе , и҆ раѳаи́ль , и҆ ѻ҆биⷣ и҆ е́лъ , ꙁава́дъ , и҆ а҆хаїа . сн҃ы си́лны , е҆леѹ́и , и҆ савохїѧ , и҆ къвахо́мъ · Вс҄и тыѝ ѿ сн҃овъ е҆дедо́млиⷯ , сїи и҆ сн҃ове е҆го , и҆ бра́тїа и҆хъ крѣпча́ишїи къ слꙋже́нїю въ дѣ́лѣ , ѯ҃в . съ а҆ве́д̾до́момъ . ѿ мос̾саламїѧ , сн҃ове и҆ бра́тїѧ и҆хъ , крѣпча́иши . и҃і · А҆́с̾са же и҆же е҆сть ѿ сн҃овъ мерарїи́нъ , сн҃ы е҆го стра́жбы . а҆ще и҆ не бы́сть перве́нецъ . поста́ви ѿц҃ъ е҆го в нача́л̾ника , раꙁлꙋче́нїѧ втора́го . хелъкїѧ , в҃ . тавлїѧ , г҃ . ꙁаха́рїѧ , д҃ . вс҄и сїи сн҃ове и҆ бра́тїѧ . а҆ сн҃ы г҃і · Тїи раꙁдѣле́ни сꙋть въ две́рницы , да бꙋ́дꙋтъ в̾сегда̀ нача́лницы стра́жемъ , ꙗ҆́ко и҆ бра́тїѧ и҆хъ слꙋжи́ти в домꙋ̀ гн҃и · Поста́влены б҄о сꙋть жре́бїи ко́ждо и҆хъ , малы́хъ и҆ вели́кихъ , по семъѧ́хъ свои̑хъ . на е҆ді́ны коꙗ҆́ждо вра́та · Паде же жре́бїи въсто́чныи селемїю . ꙁаха́рїю же сн҃ꙋ е҆го мꙋжꙋ премꙋдрѣишꙋ . паде жре́бїи страны̀ сѣверныѧ · А҆вдедо́мꙋ же и҆ сн҃омъ е҆го къ ю́гꙋ противꙋ до́мꙋ севи́ма в̾тора́го · Сеѳи́мꙋ и а҆са́ю , къ ꙁапа́дꙋ , блиꙁъ вра́тъ и҆же веде́тъ к пꙋтѝ въсхоже́нїѧ , стра́жа проти́вꙋ стра́жи · Къ восто́кꙋ по ѕ҃ , на́ дн҃ь . и҆ къ сѣверꙋ , д҃ на дн҃ь , и҆ к̾ полꙋдни та́коже на дн҃ь , д҃ · И҆ гдѣ б҄ѣ совѣтъ , дв҄а , и҆ дв҄а , ѹ҆че́ни , и҆ѻ́са , къ ꙁа́падꙋ , съ враты сре́дними по́ три на дн҃ь , стражба̀ противꙋ страⷤбы̀ къ восто́комъ а҆е̑рнымъ . по ѕ҃ , на дн҃ь . и҆ на сѣверъ по д҃ , и҆ къ ю́гꙋ д҃ . и҆ къ е҆севи́мꙋ в҃ . пременѧ́ющесѧ вратницы же дв҄а пременѧ́ющесѧ на дн҃ь къ ꙁападꙋ . сїѧ сꙋть раꙁдѣле́нїѧ две́рникомъ сн҃омъ коре́ѻвыⷨ , и҆ сн҃омъ мерарїи́номъ · Левѷты же братїѧ и҆хъ бѣша надъ сокровищеⷨ до́мꙋ гн҃ѧ , и҆ надъ сосꙋды ст҃ыхъ · Сн҃ове ⷤ‍ⷷ да́ни , и҆ сн҃ове герсо́ни , ѿ дана же началницы ѿч҃ествоⷨ . ладаⷩ‍҇ и҆ герсо́н̾ни , и҆е̑и́ли · Сн҃ове и҆е̑и́ли ꙁеме́ѳъ , и҆ ѻ҆е́ль , и҆ братїѧ е҆го надъ сокровищемъ до́мꙋ гн҃ѧ · А҆м̾ра́ми , и҆ съсаа́ри , хеврони́ти , и҆ ѻ҆ꙁїи̑ли́ти · Сꙋваи́ль же сн҃ъ гир̾са́нь сн҃овъ , моѷсїи преⷣста́тель съкро́вищемъ · Бра́тꙋ же е҆го е҆лее̑ꙁе́рꙋ е҆мꙋже сн҃ъ и҆а̑а̑ви́ѧ и҆ сего сн҃ъ і҆ѻ҆сїѧ и҆ сего сн҃ъ і҆ѻ҆раⷨ , сего́же сн҃ъ ꙁехри . и҆ сего сн҃ъ саломо́ѳъ · То́и салемоⷴ‍҇ , и҆ бра́тїѧ е҆го надъ всѣми сокро́вищи ст҃ыми . и҆же ѻ҆ст҃и дв҃дъ цр҃ь . и҆ нача́лницы ѿч҃ествъ , ты́сѧщники . и҆ со́тницы и҆ во́жды во́емъ · Ꙗ҆́же плѣни́ша . ѻ҆пол̾че́нїемъ , и҆хже ѻ҆ст҃и на пособле́нїе ꙁда́нїѧ цр҃кви гн҃и . и҆ надъ всѧ ст҃аѧ бж҃їѧ ꙗ҆́же ѻ҆ст҃и само́илъ прⷪ‍҇ркъ . и҆ саѹ́лъ сн҃ъ ки́совъ , и҆ а҆вени́ръ сн҃ъ ни́ровъ . і҆ и҆ѻ҆а́въ сн҃ъ сарꙋ́евъ . вс҄е ꙗ҆же ѻ҆ст҃иша под̾ рꙋкꙋ саламо́ѳовꙋ и҆ братїи е҆го · И҆ ѿ саа̑рипа хоненїй , и҆ сн҃ове е҆го на дѣла внѣюдꙋ дал̾нѣи́ше наⷣ і҆и̑л҃емъ . къ ѹ҆ченїю и҆ сꙋженїю и҆хъ · Паки ѿ хеврони́тъ а҆сафи́ѧ и҆ братїа е҆го мꙋжїи крѣпчаи́шиⷯ ҂а҃ . и҆ ꙁ҃ сотъ при соꙁиранїю . і҆и̑л҃ѧ . ꙁа иѻ҆рда́ноⷨ противъ ꙁа́пада . въ всѧ дѣла гн҃ѧ и҆ въ слꙋжбꙋ цр҃вꙋ · Хеврони́том же нача́лни́къ бы́сть , и҆ѹ́рїѧ по родꙋ и҆хъ , и҆ по ѿч҃ествꙋ и҆хъ . въ м҃ е , лѣто црⷵтва двд҃ва почте́ни сꙋть , и҆ ѻ҆брѣте́ни сꙋть мꙋжи крѣп̾ча́иши в нихъ . въ е҆ꙁерѣ галаа́д̾скомъ · Братїѧ же и҆хъ храбрѣ́иши , ҂в҃ . и҆ ꙁ҃ , со́тъ , началникъ ѿчествъ преⷣста́ви же и҆хъ дв҃дъ цр҃ь наⷣ рꙋви́момъ и҆ га́д̾домъ , и҆ наⷣ полови́ною колѣна манасїи́на . въ всѐ повеле́нїе гн҃е и҆ сло́во слꙋж̾бꙋ цр҃евꙋ ·
Глⷡ‍҇а , к҃ꙁ · Сн҃ове же і҆и̑л҃еви по числꙋ̀ и҆хъ нача́лницы ѿч҃ествъ . ты́сѧщники , и҆ со́тники , и҆ кни́гочїѧ , и҆же слꙋжа́хꙋ съ люⷣми въ всѐ дѣ́ло цр҃ю , по раꙁлꙋченїю и҆хъ . въходѧ́щи і҆ и҆сходѧ́щи , мⷵць ѿ мⷵца . по всⷯѣ мⷵцехъ в лѣто раꙁдѣле́нїе е҆ді́но . к҃д , ты́сѧщи , и҆ въ пр́ьвое раꙁлꙋче́нїе . въ пр́ьвыи мⷵцъ бысть , и҆своа́ꙁъ сн҃ъ ꙁадїи́левъ . наⷣ раꙁдѣленїе̑мъ е҆го , к҃д , ты́сѧщи · ѿ сн҃овъ ѳаре́совыⷯ . нача́лникъ всѣмъ кнѧѕеⷨ въ воинꙋ̀ мⷵца пр́ьваго · И҆ въ в̾торы́и мⷵць , дода́и , е҆хо́т̾скїи . наⷣ по́лкомъ е҆го . и҆ поⷣ нимъ макельло́ѳъ . во́жъ во́и̑ноⷨ и҆ раꙁдѣле́нїѧ е҆го . к҃д , ты́сѧщи · Нача́лникъ си́лныⷯ по́лка тре́тїаго . въ мⷵць тре́тїи . бы́сть ванѣѧ сн҃ъ и҆ѻда́евъ ̑ сщ҃ен̾ника нача́лнаго . и҆ раꙁдѣленїѧ е҆го , к҃д , ты́сѧщи · Сїи ванѣѧ крѣпча́иши проме́ждꙋ , л҃ . и҆ наⷣ по́лкомъ е҆го ꙁада́въ сн҃ъ е҆го · И҆ четвертыи нача́лниⷦ‍҇ мⷵца четвеⷬ‍҇таго , бы́сть а҆ꙁаи́ль браⷮ і҆ѻ҆а́вль . и҆ ꙁавадїѧ сн҃ъ е҆го по не́мъ . и҆ бра́тїа е҆го наⷣ по́лки е҆го , к҃д , ты́сѧща · Пѧтыи нача́лникъ мⷵца пѧ́таго , самаѻ́ѳъ сн҃ъ и҆е̑ꙁра́евъ и҆ въ по́лкꙋ е҆го , ҂к҃ и҆ ҂д҃ · Ше́стыи нача́лникъ мⷵца шестаго , бысть а҆дꙋ́иѧ сн҃ъ кисовъ , ѿ ѳеко́и . и҆ въ по́лкꙋ е҆го , ҂к҃ , и҆ ҂д҃ · Сеⷣмыи нача́лникъ мⷵца седъмаго хе́льлиⷵ , ѿ фалꙋса , ѿ сн҃ов̾ е҆фремль . и҆ въ по́лкꙋ е҆го . ҂к҃ , и҆ ҂д҃ · ѻ҆́смыи нача́лникъ мⷵца ѻсмаго , совъва́ха и҆ саѳасаⷮскїи ѿ колѣна ꙁара́и и҆ въ полкꙋ е҆го , ҂к҃ , и҆ ҂д҃ · девѧ́тыи нача́лникъ мⷵца девѧтаго а҆вїеꙁеръ ѿ а҆ноѳо́ѳа ѿ сн҃овъ венїами́нихъ . и҆ въ по́лкꙋ е҆го , ҂к҃ , и҆ ҂д҃ . десѧтыи нача́лникъ , мⷵца десѧтаго неи̑ра́и . и҆ то́й ѿ нетофаѳи́са ѿ колѣна ꙁара́и и҆ въ пол̾кꙋ е҆го . ҂к҃ , и҆ ҂д҃ · Пр́ьвыинадесѧтъ началникъ мⷵца пр́ьвогонадесѧтъ , вана́їѧ ѿ фараѳо́на , ѿ сн҃овъ е҆фрѣмль . и҆ въ по́лкꙋ е҆го , ҂к҃ и҆ ҂д҃ · Вторыинаде́сѧте нача́лниⷦ‍҇ мⷵца в̾торогонадесѧте . хол̾дїѧ́и , ѿ нетофаѳи́са . ѿ колѣна годонїи̑лева . и҆ в покꙋ е҆го ҂к҃ , и҆ ҂д҃ · и҆ надъ племенемъ и҆ꙁраи́левымъ ѿ рꙋви́ма вождъ е҆лїе̑ꙁе́ръ . сн҃ъ ꙁехри́е̑въ , и҆ ѿ симиѻ́на вождъ сафатїѧ . сн҃ъ маа́ха · ѿ левѷи а҆са́виѧ сн҃ъ камꙋ́илевъ . ѿ а҆аро́на ̑ садоⷯ · ѿ и҆ѹ́ды е҆ли́ѧ братїи дв҃двы и҆ ѿ а҆сахара́ти а҆мрѝ сн҃ъ михаи́левъ . ѿ ꙁаѹ҆ло́на . Самаи̑а́съ , сн҃ъ а҆вдие̑въ , ѿ неѳали́ма , и҆еримо́ѳъ сн҃ъ ѻ҆ꙁїи́ль  · ѿ е҆фре́ма  , ѻ҆сѝ сн҃ъ ѻ҆ꙁаꙁїеⷡ‍҇ ѿ полови́ны колѣна манаси́ина . и҆ѻ҆и́ль сн҃ъ фраде́е̑въ · И҆ ѿ половины колѣна маси́ина въ ꙁемлѝ галааⷣстеи . ꙗ҆́д̾да́и сн҃ъ ꙁавадии̑нъ сн҃омъ венїа́минимъ . и҆а̑сии́ль , сн҃ъ а҆вени́ровъ · данꙋ а҆ꙁарии̑ль сн҃ъ и҆ѻ҆ра́мовъ . сїи быша начаⷧ‍҇ницы сн҃ъ и҆и̑лв҃омъ · Не хотѣ же дв҃дъ съчести и҆хъ . ѿ к҃ . лѣтꙋ . и҆ ниже . ꙁане реклъ г҃ь ѹ҆мно́жити і҆и̑л҃ѧ . ꙗ҆ко ѕвѣꙁды нбⷵныѧ · И҆ѻ҆а́въ сн҃ъ сар̾рꙋи̑е̑въ нача̀ почита́ти лю́ди , и҆ не съвръши . сего ради и҆же бы́сть ꙗ҆́рость бж҃їѧ въ і҆и̑л҃и . и҆ сего ра́ди число́мъ не бы́сть раꙁлꙋче́но въ лѣтопи́сци сло́въ цр҃ѧ дв҃да · Наⷣ сокрови́щеⷨ же цр҃ьскиⷨ бысть а҆смоѳъ сн҃ъ ѻ҆дїилевъ и҆ на́дъ сокро́вищемъ и҆же бѣхꙋ по посадомъ , и҆ в̾ кострѣхъ и҆ наⷣ пола́тами . і҆ѻ҆наѳа́нъ сн҃ъ ѻ҆ꙁїевъ · И҆ наⷣ дѣ́латели ꙁемлѧ̀ , и҆же настоѧ́хꙋ рабо́тающе е҆ꙁра́и сн҃ъ хелꙋ́въ · И҆ наⷣ се́лы семе́и а҆рмаѳе́искїи · И҆ наⷣ сокровищами ви́нными ꙁаⷨвдїѧ сн҃ъ сефамїевъ · Наⷣ маслина́ми же , и҆ наⷣ чръничїемъ и҆же бѣхꙋ на полехъ . валана́нъ е҆дорїевъ . и҆ наⷣ сокрови́щиⷤ‍ⷷ ѻ҆ле́ѧ і҆ѻ҆а́съ · Наⷣ ско́ты же и҆же па́сѧхꙋсѧ въ паствинаⷯ . преⷣста́тель бысть сатирїѧ сн҃ъ сарани́тинъ . и҆ наⷣ во́лы и҆же въ дворехъ . софа́тъ сн҃ъ а҆да́инъ · Наⷣ вельблю́ды же , ѹ҆вїа́съ и҆ꙁмаи̑литеѧ́нинъ , и҆ надъ ѻ҆слы̀ , и҆а̑да́ѧ ѿ мераѳо́на · И҆ наⷣ ѻ҆вца́ми же і҆ѻ҆а́съ а҆гари́тинъ вс҄и тїи нач̀а́лницы , ѹ҆каꙁа́нїѧ бы́ша цр҃ѧ дв҃да · И҆ѻ҆на́ѳанъ же ѹ҆́й двⷣꙋ бысть совѣтникъ , мꙋ́жъ мꙋ́дръ и҆ кни́женъ сы́и , і҆ и҆и́ль сн҃ъ а҆хаманїевъ б҄ѣ съ сн҃ы цр҃евы . а҆хитофе́ль е҆ще совѣтникъ цр҃евъ , и҆ хꙋсїи . первѣ́ишїи дрꙋгъ цр҃евъ · И҆ по неⷨ а҆хитофе́ль бысть поⷣле и҆ѻ҆даѧ сн҃а ванеи̑на . и҆ а҆вїаѳа́ръ , і҆ и҆ѻ҆а́въ , нача́лники во́иномъ цр҃евымъ ·
Глⷡ‍҇а , к҃и · Собра же дв҃дъ вс҄ѧ нача́лницы і҆и̑л҃евы . нача́лниковъ сꙋдїи и҆ колѣнъ . и҆ всѣхъ преⷣста́телїи по́лковъ , и҆же слꙋжа́хꙋ по всѧ̀ д҃ни стрегꙋще цр҃ѧ и҆ начаⷧ‍҇никовъ ты́сѧщеи , и҆ со́тникоⷡ‍҇ и҆ постелниковъ . і҆ и҆же наⷣ сꙋщимъ е҆го и҆ наⷣ всѣмъ въꙁдръжа́нїемъ цр҃евымъ . и҆ сн҃овъ свои̑хъ со е҆внꙋ́хами и҆ си́лныхъ , и҆ храбрѣишиⷯ , въ во́иноⷡ‍҇ въ і҆ерⷵлимъ · Воста́ же дв҃дъ цр҃ь и҆ рече . слы́шите м҄ѧ бра́тїа моѧ̀ , и҆ лю́дїе моѝ . помы́слихъ на срⷣцꙋ моеⷨ да съꙁи́ждꙋ до́мъ . въ не́мже поко́и̑тсѧ кїѻ́тъ ꙁавѣта гн҃ѧ , и҆ поⷣно́жїе нога́мъ г҃а б҃а нашего . и҆ къ съꙁиданїю вс҄ѧ ѹ҆готовахъ потре́бнаѧ · Бг҃ъ же речѐ мнѣ . не соꙁи́ждеши до́мꙋ и҆меновати и҆́мени мое̑го в не́мъ . ꙁане е҆си мꙋжъ бра́н̾никъ , и҆ кро́ви пролїѧлъ е҆си · Но и҆ꙁбра̀ г҃ь б҃ъ і҆и҃леⷡ‍҇ менѐ ѿ всего̀ до́мꙋ ѿц҃а мое̑го . да бꙋ́дꙋ цр҃ь наⷣ і҆и̑л҃емъ во вѣ́ки . и҆ ѿ і҆ѹ́ды и҆ꙁбра̀ нача́лника доⷨ ѿц҃а мое̑го . и҆ ѿ сн҃овъ ѿц҃а мое̑го ѹ҆годѝ е҆мꙋ да м҄ѧ и҆ꙁбере цр҃ѧ надо всѣмъ і҆и̑л҃ем̾ · ѿ сн҃овъ же мои̑хъ всѣхъ . сн҃ы б҄о мн҄ѣ мно́ги да́сть г҃ь . и҆ꙁбра̀ соло́мона сн҃а мое̑го . да сѣдѣтъ на престолѣ црⷵтва гн҃ѧ наⷣ і҆и̑л҃емъ · Реⷱ‍҇ же мнѣ б҃ъ . соло́монъ сн҃ъ тво́и соѕи́ждетъ домъ мо́и , и҆ дво́ръ мо́и . ꙁанѐ того и҆ꙁбраⷯ мн҄ѣ въ сн҃а бы́ти , и҆ а́ꙁъ бꙋдꙋ е҆мꙋ въ ѿц҃а · И҆ ѹ҆крѣплю̀ црⷵтво е҆го даже до́ вѣка . а́ще ѹ҆крѣпиⷮсѧ съхрани́ти ꙁа́повѣди моа и҆ сꙋдбы̀ моѧ . ꙗ҆́ко и҆ днеⷵ · И҆ нн҃ѣ ѹ҆бо преⷣ лицемъ всего̀ събра́нїѧ гн҃ѧ , въ ѹ́ши б҃а нашего . съхра́ните и҆ в̾ꙁыщите вс҄ѧ ꙁа́повѣди г҃а б҃а на́шего . да наслѣди́те ꙁе́млю бл҃гꙋ , и҆ ѻ҆ста́вите ѧ҆̀ сн҃омъ ва́шимъ по ваⷵ даже до́ вѣка · И҆ нн҃ѣ соло́моне сн҃е мо́и . да ꙁна́еши б҃а ѿц҃ъ твои̑хъ , и҆ слꙋжи е҆мꙋ срⷣцемъ съвръше́нымъ , и҆ дш҃евною во́лею . всѣхъ б҄о срⷣцъ въꙁыска́тель г҃ь . и҆ всѣхъ ѹ҆мне́нїи помышле́нїѧ раꙁꙋмѣе̑тъ · А҆́ще въꙁы́щеши е҆го ѻ҆брѧ́щетъ ти сѧ · а҆́ще же ѻ҆ста̑виши е҆го , ѻ҆ста́витъ т҄ѧ въ вѣ́ки · Нн҃ѣ ѹ҆бо ви́ждь , и҆же и҆ꙁбра̀ т҄ѧ г҃ь , да соѕи́ждеши е҆мꙋ доⷨ ст҃итеⷧ‍҇ства . крѣпи́сѧ и҆ съвръши · дасть же дв҃дъ соло́монꙋ сн҃ꙋ свое̑мꙋ . ѻ҆писа́нїѧ притвороⷡ‍҇ и҆ цр҃кве и҆ кама́ръ и҆ го́рницъ , и҆ полага́лищъ в̾нꙋтрънихъ , и҆ до́мꙋ ѻ҆чище́нїѧ · Є҆щѐ и҆ вс҄ѧ подо́бїѧ и҆же помы́сли дх҃омъ е҆го дворо́мъ до́мꙋ гн҃ѧ и҆ комараⷨ по ѻ҆́крⷵтъ въ сокро́вищи до́мꙋ гн҃ѧ , и҆ въ волага́лища ст҃ыхъ · Раꙁдѣле́нїѧ же по всѧ дн҃и сщ҃енъствомъ . и҆ левѷтоⷨ , въ всѧ̀ дѣла слꙋже́нїѧ до́мꙋ гн҃ѧ . и҆ всѣхъ кадиⷧ‍҇ницъ , и҆ сосꙋдовъ слꙋже́бныхъ цр҃кви гн҃ѧ . и҆ мѣрꙋ тѧ́гости ꙁлатыхъ , и҆ сре́бреныхъ на вс҄ѧ сосꙋды сщ҃енныа даде е҆мꙋ , и҆ на всѧ сосꙋды сщ҃енныѧ даде е҆мꙋ подо́бнꙋ вагꙋ̀ трапе́ꙁы преⷣложе́нїѧ . ко́ждо трапе́ꙁа ꙁла́та да е҆сть · На ѹ́дицы сре́брены , и҆ на въꙁлїѧ́л̾ницы . и҆ на фїѧ́лы ꙁла́тые и҆ важе́нїе ꙁла́тыхъ , и҆ сре́бреныхъ . и҆ кади́лницъ , и҆ подо́бїе ко́ждо подъ вагꙋ̀ · И жръто́вникъ ѳимїѧⷨныи ѿ ꙁла́та пречи́ста вагꙋ̀ ѻ҆каꙁꙋ́ емꙋ и҆ подо́бїе въѻ҆рꙋже́нїѧ . херꙋви́момъ простира́ющимъ кри́лѣ , и҆ ѻ҆сѣнѧ́юще къ кїѻ́тꙋ ꙁавѣта гн҃ѧ · Вс҄ѧ писан̾наѧ рꙋко́ю гн҃ею да́сть дв҃дъ соло́монꙋ по бы́в̾шемꙋ къ немꙋ ра́ꙁꙋмꙋ по дѣлꙋ ѻ҆браже́нїѧ · И҆ рече двⷣъ соло́монꙋ сн҃ꙋ свое̑мꙋ . Мꙋжествеⷩ‍҇нѣ творѝ , и҆ ѹ҆крѣпи́сѧ и҆ сътворѝ . не бойсѧ и҆ не страши́сѧ . г҃ь б҄о б҃ъ мои с тобо́ю бꙋдетъ . и҆ не ѿстꙋпиⷮ ѿ тебе . н҄и ѻ҆ста́витъ тебѐ . до́нъдеже съврърши́ши т҄ы всѐ дѣло слꙋже́нїѧ до́мꙋ гн҃ѧ , с҄е подобїе цр҃кви и҆ до́мꙋ е҆го , и҆ кама́ръ е҆го , и҆ го́рницъ и҆ положе́нїи внꙋтрънихъ , и҆ до́мꙋ ѻ҆цѣще́нїѧ , и҆ подо́бїе домꙋ гн҃ѧ . с҄е раꙁдѣле́нїе по всѧ̀ дн҃и сщ҃ен̾ником , и҆ левѷтомъ въ всѐ слꙋже́нїе до́мꙋ гн҃ѧ · И҆ да преⷣстои̑тъ тебѣ  . и҆ всѧ́кїи любѧ́и мꙋдрость , по всѧⷦ‍҇ хꙋдожъствꙋѧ́и , и҆ кнѧ́ꙁи и҆ вс҄и лю́дїе въ всѧ̀ словеса̀ твоѧ̀ ·
Глⷡ‍҇а , к҃ѳ · Гл҃алъ же е҆сть двⷣъ цр҃ь къ все́и цр҃кви . соло́монъ сн҃ъ мо́и е҆го́же и҆ꙁбра̀ г҃ь е҆ще ѻ҆троча́темъ мла́дымъ . и҆ дѣ́ло вели́ко е҆сть ꙁанѐ не бо̀ чл҃кꙋ ѹ҆гото́витсѧ ѻ҆бита́нїе . но г҃ꙋ  . аⷥ б҄о в̾сѣми си́лами мои́ми . ѹ҆го́товахъ росхоⷣ . ра́ди до́мꙋ г҃а б҃а мое̑го . ꙁла́то , и҆ сребро̀ . мѣ́дь , желѣ́ꙁо . древа̀ , ка́менїе , мармо́ръ , и҆ мно́жество ка́менїи мно́гоцѣнныхъ и҆ раꙁли́чныхъ , и҆ в̾сѣ́хъ чⷵтныхъ ка́менїи , и҆ каменїи париѹ҆совыⷯ мно́го , и҆ е҆ще въ е҆́же бл҃говоли́хъ въ до́мъ гн҃ь , е҆сть ѹ҆ менѐ е҆же пригото́вахъ , ꙁла́то , и҆ сребро̀ , и҆ с҄е да́хъ въ до́мъ б҃а мое̑го въ высотꙋ̀ , раꙁвѣ ѻ҆́ныхъ и҆же ѹ҆гото́вахꙋ въ хра́мъ гн҃ь , ҂г҃ , тала́нтъ ꙁлата ѿ ꙁла́та е҆сꙋфирска . и҆ ҂ꙁ҃ , тала́н̾тъ сребра̀ и҆скꙋшенѣ́иша къ поꙁлаще́нїю стѣнъ цр҃кви , и҆ гд̑ѣ ко́гда же дѣ́ло е҆сть ꙁла́то ѿ ꙁла́та , и҆ гдѣ е҆гда же дѣ́ло е҆сть сребро̀ ѿ сребра̀ , и҆ въ всѧ̀ дѣ́ла и҆же бꙋ́дꙋтъ поⷣ рꙋ́кꙋ ѹ҆модѣ́лникомъ , и҆ а́ще кт҄о бл҃гово́ленъ , и҆спо́лнити рꙋ́кꙋ свою , дне́сь , и҆ да́сть чт҄о хо́щетъ г҃ꙋ , и҆ ѻ҆бѣща́ша нача́лницы ѻ҆би́телеⷨ , и҆ кн҃ѕи колѣнъ і҆и̑л҃евъ , и҆ ты́сѧщники , и҆ со́тники , и҆ нача́лницы дⷧ‍҇ѣ , і҆ и҆коно́мы цр҃евы , да́ша же на дѣ́ла до́мꙋ гн҃ѧ ꙁла́та тала́н̾тъ пѧ́ть ты́сѧщъ , и҆ ꙁла́тыхъ де́сѧтъ ты́сѧщъ , и҆ сребра̀ талантъ , і҃ , ты́сѧщъ · И҆ мѣ́ди тала́нтъ , и҃і , тысѧщъ , желѣꙁа же р҃ , ты́сѧщ̾ тала́нтъ , и҆ населницы и҆же ѻ҆брѣтоша ка́менїе , въꙁда́ша въ положе́нїе до́мꙋ гн҃ѧ , поⷣ рꙋкꙋ і҆и̑лѧ , геѳо́нїина , въꙁвесели́ша же сѧ лю́дїе е҆гда̀ мл҃твы во́лею ѻ҆бѣща́ша , срⷣцеⷨ б҄о всѣмъ приноша́хꙋ та̀ г҃ꙋ , но и҆ дв҃дъ цр҃ь въꙁвеселисѧ ра́достїю вели́кою , и҆ блⷵви дв҃дъ цр҃ь г҃а преⷣ всѣ́мъ мно́жествомъ , и҆ рече , блⷵвенъ е҆си г҃и б҃е і҆и̑л҃евъ ѿц҃ъ на́шъ ѿ вѣка въ вѣ́ки , твоѐ е҆сть г҃и вели́чество и҆ си́ла , и҆ сла́ва , и҆ ѻ҆долѣнїе , и҆сповѣда́нїе и҆ крѣ́пость ꙗ҆́ко т҄ы всѣмъ и҆же на́ нб҃си , и҆ на ꙁемлѝ владѣ́еши , ѿ лица̀ твое̑го г҃и и҆справитсѧ в̾сѧ́ко црⷵтво и҆ всѧ́къ ꙗ҆ꙁы́къ , тебѣ г҃и богат̾ство , и҆ тебѣ црⷵтво , и҆ вели́чество въ всѧ̀ , и҆ въ всѧ́ко начало , ѿ тебѐ богат̾ство и҆ слава · Ты всѣ́хъ нача́ло , г҃и , начало всѧ́кого нача́ла , и҆ вла́сть , и҆ в рꙋ́кꙋ твое̑ю вели́чество , и҆ црⷵтво всѣ́хъ , и҆ въ рꙋ́кꙋ твою млⷵть , и҆ вседръжи́тельство въꙁвели́чити , и҆ въꙁрасти́ти вс҄ѧ , нн҃ѣ ѹ҆бо г҃и нашъ , и҆сповѣдае̑мсѧ тебѣ , и҆ хва́лимъ и҆мѧ твоѐ пресла́вное , кто а҆́ꙁъ е҆смь , и҆ кт҄о лю́дїе твои , ꙗ҆́ко въꙁмого́хомъ сїѧ тебѣ вс҄ѧ бл҃гово́лне ѻ҆бѣщати , твоѧ̀ б҄о сꙋть вс҄ѧ , і҆ и́же ѿ рꙋ́кꙋ твое́ю прїѧ́хомъ , дахомъ тебѣ , пꙋтницы бо е҆смы̀ преⷣ тобо́ю , и҆ прише́лцы , ꙗ҆́ко вс҄и ѿцы наши , дн҃їе наши ꙗ҆́ко сѣнь на ꙁемлѝ , и҆ нѣ́сть тръпѣнїѧ , г҃и б҃е нашъ , къ всемꙋ̀ мно́жествꙋ семꙋ̀ и҆́же ѹ҆гото́вахомъ да съꙁи́ждетсѧ до́мъ и҆́мени ст҃омꙋ твое̑мꙋ , ѿ рꙋ́кꙋ твое́ю е҆сть , и҆ твоѧ̀ сꙋть вс҄ѧ , вѣ́мъ б҄о г҃и мо́и , ꙗ҆́ко т҄ы е҆си и҆спытꙋа срⷣца и҆ прав̾дꙋ лю́биши . въ правости б҄о срⷣца мое̑го прои̑ꙁво́лиⷯ сїа всѧ̀ , и҆ нн҃ѣ и҆ людїе твои и҆же ꙁд̑ѣ , ѻ҆брѣто́шасѧ ви́дѣхъ съ вели́кою радостїю тебѣ прои̑ꙁво́лиша въꙁдати да́ры . г҃и б҃е а҆враа́моⷡ‍҇ , і҆саа́ковъ , і҆и̑л҃ѧ ѿц҃ъ на́шихъ съхранѝ въ вѣ́ки сею̀ во́лею срⷣца и҆хъ . і҆ и҆спра́ви срⷣца иⷯ к тебѣ , соло́монꙋ же сн҃ꙋ мое̑мꙋ да́и срⷣце съвръше́но да храни́тъ ꙁа́повⷣ‍ꙵѣ твоѧ̀ , и҆ свѣдѣ́нїѧ твоѧ̀ , и҆ повеле́нїѧ твоѧ̀ , и҆ къ съвръше́нїю привестѝ ꙁда́нїе до́мꙋ твое̑го . и҆ повелѣ же дв҃дъ всемꙋ̀ собо́рꙋ людїи · Блⷵвите г҃ꙋ б҃ꙋ на́шемꙋ . и҆ блⷵвите ве́сь собо́ръ г҃ꙋ б҃ꙋ ѿц҃ъ свои̑хъ . и҆ преклони́ша колѣ́на и҆ поклони́шасѧ г҃ꙋ , и҆ па́ки цр҃ю . и҆ пожрѐ дв҃дъ жрътвꙋ г҃҃ꙋ . и҆ въꙁнесѐ вс҄есъж̾женїѧ б҃ꙋ на ѹ́трїи пръваго дн҃и теле́цъ , ты́сѧщꙋ , ѻ҆́вновъ ты́сѧщꙋ · А҆гнецъ ты́сѧща . и҆ въꙁлїанїѧ и҆хъ . и҆ жр́ътвы мно́жества в̾сего і҆и̑лева . и҆ ꙗ҆до́ша и҆ пи́ша преⷣ гм҃ъ въ дн҃ь то́и , съ вели́кимъ весе́лїемъ · И҆ поста́виша цр҃емъ , в̾торо́е соло́мона сн҃а двⷣва . и҆ пома́ꙁаша е҆го г҃ꙋ въ цр҃ѧ . и҆ садо́ка въ а҆рхїере́ѧ . сѣ́де же соло́монъ на прⷵтлѣ гн҃и въ цр҃ѧ в̾ мѣ́сто дв҃да ѿц҃а свое̑го , и҆ ѹ҆годи́сѧ и҆ покори́сѧ е҆мꙋ ве́сь і҆и̑ль . кн҃ѕи и҆ си́лнїи , и҆ вс҄и сн҃ове цр҃ѧ двⷣа ѿц҃а е҆го , послꙋшаша е҆го · И въꙁвели́чи ѹ҆бо г҃ь соло́мона наⷣ всⷨѣ і҆и̑л҃емъ . и҆ да́сть е҆мꙋ сла́вꙋ црⷵтва , е҆ѧ́же ни е҆ді́нъ и҆мѣ пре́же е҆го . того ра́ди и҆ дв҃дъ сн҃ъ и҆ѻ҆сїевъ црⷵтвова̀ наⷣ всѣмъ і҆и̑л҃емъ , м҃ , лѣтъ . въ хевро́нѣ црⷵтвова̀ , ꙁ҃ , лѣтъ . и҆ въ і҆ерⷵли́мѣ , лѣтъ , л҃г · И҆ ѹ́мре въ ста́рости бла́ѕѣ . и҆спо́лнь дн҃їи въ бога́т̾ствѣ и҆ сла́вѣ . и҆ црⷵтвова̀ соло́монъ сн҃ъ е҆го в него мѣ́сто . про́чїи же словеса̀ цр҃ѧ дв҃да , пе́рвїи и҆ послⷣѣнїи , напи́саны сꙋть . въ словеса́хъ самои́ла ви́дѧщаго . и҆ въ кни́ꙁѣ наѳа́на пррⷪ‍҇ка . и҆ въ словесе́хъ да видѧщаго . ѻ҆ все́мъ црⷵтвѣ е҆го . крѣпости е҆го , и҆ вре́мена и҆же проидо́ша под ни́мъ , и҆ли въ і҆и̑л҃и . и҆л҄и въ всѣхъ црⷵтвахъ ꙁе́мныⷯ ·
Коне́цъ пе́рвыхъ кни́гъ паралипоме́нонъ . и҆́мать в себѣ , Глⷡ‍҇а , к҃ѳ · 
