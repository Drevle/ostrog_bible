ДАНИ҆ИЛЬ ПРО҃РКЪ
Глⷡ‍҇а , а҃ · Видѣнїе , в҃ · В лѣто тре́тїе црⷵтва і҆ѻ҆а̑ки́мова цр҃ѧ і҆ѹ́дина . прїиде навходоносо́ръ цр҃ь вавѷлон̾скь на і҆ерⷵлимъ , и҆ вое̑ва́ша нань . и҆ дасть г҃ь в рꙋкꙋ е҆го і҆ѻ҆а̑ки́ма цр҃ѧ і҆ѹ́дина , и҆ ѿ ча́сти сосꙋдъ хра́ма бж҃їѧ . и҆ принесѐ ѧ҆̀ в̾ ꙁемлю сенаа́ръ б҃а е҆го , и҆ сосꙋды внесѐ въ хра́мъ и҆мъ и҆мѣнїѧ б҃а свое̑го · И҆ рече цр҃ь къ а҆сфа́нꙋ старѣ́ишинѣ ка́женикъ е҆го , въвестѝ ѿ сн҃овъ плѣн̾ничь сн҃овъ і҆и̑л҃евъ , и҆ ѿ племе́не цр҃скка , и҆ ѿ крѣп̾кихъ ю́ношь на ни́х же нѣсть поро́ка , и добры̀ ѻ҆́ꙁрѣчью , и҆ смы́слены въ все́и премꙋдрости , и҆ вѣдꙋщаѧ ѹ҆мѣнїе и҆ премꙋдрость , і҆ и́мже е҆сть крѣпоⷵ в ни́хъ . ꙗ҆́коже преⷣстоѧти въ домꙋ цр҃и . и҆ наѹ҆чи́ти ѧ҆̀ книгаⷨ и҆ ꙗ҆́ꙁы́кꙋ халде́искꙋ · И҆ рече и҆мъ цр҃ь , по всѧ дн҃и ѿ трапеꙁы цр҃ѧ , и҆ ѿ вина̀ пи́тїѧ е҆го да ѧ҆̀ кръмитъ лѣта трѝ . и҆ пото́мъ ста́ти преⷣ цр҃емъ · И҆ быⷵ в нихъ ѿ сн҃овъ і҆ѹ́динъ данїи́лъ , и҆ а҆на́нїа , и҆ а҆ꙁа́рїѧ , и҆ мисаи́лъ . и҆ сътворѝ и҆мъ и҆мена̀ старѣ́ишина ка́женичь . данїи́лꙋ , валтаса́ръ . а҆ а҆на́нїи , седраⷯ . а҆ꙁа́рїи же , мисаⷯ . а҆ мисаи́лꙋ , а҆веⷣнаго И҆ положѝ дании̑лъ на срⷣцы свое̑мъ , ꙗ҆́коже не ѻ҆скверни́тисѧ ѿ тра́пеꙁы цр҃ѧ , и҆ ѿ вина̀ пи́тїѧ е҆го . и҆ молѝ старѣ́ишинꙋ ка́женичь , ꙗ҆́коже да сѧ не ѻ҆скверниⷮ . и҆ быⷵ данїиⷧ‍҇ въ млⷵть и҆ в̾ щедроты̀ , преⷣ старѣ́ишиною ка́женичью . и҆ рече старѣ́ишина ка́женичь данїи́лꙋ , бою́сѧ а́ꙁъ господи́на мое̑го цр҃ѧ ꙁаповѣда́вшаго ꙗ҆́дь ва́шꙋ , и҆ питїе ва́ше . е҆гда̀ когда ви́дитъ лица̀ ва́шⷶ ѹ҆ны́вша , па́че ѻ́трокъ точе́нь ва́шихъ . и҆ ѿсꙋдите главꙋ̀ мою цр҃ю . И҆ рече данїи́лъ къ меласар̾рꙋ , и҆же приста́ви старѣ́ишина ка́женичь къ данїилꙋ , и҆ а҆на́нїи , и҆ а҆ꙁа́рїи , и҆ мисаи́лꙋ . и҆скꙋсѝ ѻ́троки твоѧ до десѧти дн҃ъ . и҆ да ны̑ дасѝ ѿ сѣмен̾ ꙁе́мльныхъ да ѧ́мы , и҆ да пїемъ во́дꙋ . и҆ да сѧ ꙗ҆вѧ́тъ преⷣ тобо́ю ѻ҆́ꙁрачи на́ша , и҆ ѻ́ꙁрачи ꙗ҆дꙋщихъ ѻ҆трокъ ѿ трапе́ꙁы цр҃ѧ . и҆ ꙗ҆́коже ѹ́ꙁриши сътворѝ съ ѻтроки твои̑ми . и҆ послꙋша и҆хъ , і҆ и҆скꙋси ѧ҆̀ до десѧти дн҃ъ . по скон̾ча́нїи же десѧти дн҃ъ ꙗви́шасѧ ѻ́ꙁрачи и҆хъ бл҃ги , и҆ тїи крѣпи пло́тїю паче ѻ́трокъ ꙗ҆дꙋщихъ ѿ трапе́ꙁы цр҃ѧ · И҆ быⷵ а҆меласарръ ѿмеща̀ ꙗ҆́ди и҆хъ и҆ вино̀ пи́тїѧ и҆хъ , и҆ даѧ́ше и҆мъ сѣмена̀ четыремъ ѻ́трокомъ . и҆ дасть и҆м̾ б҃ъ смы́слъ и҆ мꙋдрость въ все́и кни́жнеи премꙋдрости . данїи́л̾ же раꙁꙋменъ бы́сть въ всеⷨ видѣ́нїи и҆ снⷯѣ · И҆ бы́сть по скон̾ча́нїи тѣхъ дн҃їи , и҆ рече цр҃ь привестѝ ѧ҆̀ . и҆ въведе ѧ҆̀ старѣ́ишина ка́женичь преⷣ цр҃ѧ навходоносо́ра . и҆ бесѣдова с ними цр҃ь , и҆ не ѻ҆брѣте́сѧ ѿ всѣхъ подо́бенъ данїи́лꙋ , и҆ а҆нанїи , и҆ а҆ꙁа́рїи , и҆ мисаи̑лꙋ . и҆ ста́ша преⷣ цр҃емъ . и҆ въ всем̾ гл҃ѣ премꙋдрѣмъ и҆ ѹ҆мѣнїи , е҆гоже вопраша̀ ѿ нихъ цр҃ь , ѻ҆брѣте ѧ҆̀ десѧти́жды сꙋгꙋбъ наⷣ всѣми ба́лїами , и҆ во́лх̾вы сꙋщими въ все́мъ цртⷵвѣ е҆го . и҆ бысть данїи́лъ до е҆ді́наго лѣта кѷра цр҃ѧ ·
Глⷡ‍҇а , в҃ · видѣ́нїе г҃ · В лѣто второ́е црⷵтва навходоносо́рова , со́нъ ви́дѣ навходоносо́ръ . и҆ ѹ҆жасе́сѧ дꙋхъ е҆го , и҆ скаꙁа́нїе е҆го ѿстꙋпѝ ѿ него . и҆ рече цр҃ь приꙁва́ти ба́лїѧ , и҆ влъх̾вы , и҆ чародѣ́ица , и҆ хал̾дѣѧ , въꙁвѣсти́ти цр҃ю со́нъ е҆го · И҆ прїидо́ша , и҆ ста́шⷶ преⷣ црем̾ . и҆ рече и҆мъ цр҃ь , ви́дѣхъ сонъ . и҆ ѹ҆жасе́сѧ дꙋхъ мои , ꙗ҆́коⷤ‍ⷷ раꙁꙋмѣти со́нъ . и҆ гл҃аша хал̾дѣи сѷрьскы цр҃ю . и҆ рѣша , цр҃ю въ вѣки живѝ . т҄ы сповѣжⷣь со́нъ рабоⷨ твоиⷨ , и҆ скаꙁа́нїе е҆го съвѣсти́мъ т҄и · ѿвѣща́в же цр҃ь реⷱ‍҇ халдѣ́ѻмъ , сло́во ѿстꙋпило е҆сть ѿ менѐ . а҆ще ѹ҆бо не совѣсти́те м҄и сна̀ , и҆ скаꙁа́нїѧ е҆го . въ пагꙋбꙋ бꙋ́дете , и҆ домо́ве ва́ши раꙁ̾гра́бѧтсѧ . а҆ще л҄и со́нъ и҆ скаꙁа́нїе е҆го совѣсти́те мнѣ . подаа́нїѧ , и҆ да́ры , и҆ честь мно́гꙋ прїимете ѿ мене . точїю со́нъ и҆ скаꙁа́нїе е҆го совѣсти́те мнѣ · И҆ ѿвѣща́ша второе и҆ рѣша цр҃ю . цр҃ь да повѣсть со́нъ рабомъ свои̑м , и҆ скаꙁа́нїе е҆го совѣстимъ е҆мꙋ . и҆ ѿвѣща̀ цр҃ь , и҆ реⷱ‍҇ , по и҆́стиннѣ вѣдѣ а҆́ꙁъ , ꙗ҆ко вре́мѧ в҄ы то́чїю проважⷣа́ете . ꙗ҆́коже раꙁꙋмѣсте ꙗ҆ко ѿстꙋпи́ло е҆сть сло́во ѿ менѐ . а҆ще ѹ҆бо сна̀ не совѣсти́те мнѣ . е҆ді́нъ е҆́сть ꙁавѣтъ ва́шъ . и҆ вѣдѣ ꙗ҆́ко сло́во л̾же и҆ расы́пано слага́ете совѣща́ти предо мно́ю , до́ндеⷤ‍ⷷ времѧ минетъ . со́нъ мо́и повѣди́те мнѣ , да ѹ҆вѣ́де , и҆ скаꙁа́нїе е҆го совѣсти́те мнѣ · ѿвѣща́ша же па́ки халдѣи преⷣ цр҃емъ , и҆ рѣша . нѣсть чл҃ка на ꙁемлѝ , и҆же воꙁможеⷮ совѣсти́ти сло́во с҄е цр҃ю . ꙗ҆́ко весь цр҃ь вели́кїи , и҆ кнѧ́ѕь , не вопрошаеⷮ си́цево словесѐ , всего вол̾хва халдѣиска . ꙗ҆́ко сло́во е҆гоже вопраша́етъ цр҃ь тѧ́жко . и҆ нѣсть дрꙋга́го и҆же совѣсти́тъ преⷣ цр҃емъ . н҄о точїю бо́ѕи и҆́хже нѣсть жи́тїе съ всею̀ пло́тїю · Тогда̀ цр҃ь въ ꙗ҆́рости и҆ въ гнѣвѣ мно́ѕѣ , речѐ погꙋби́ти вс҄ѧ мꙋ́дрыѧ вавѷлон̾ски . і҆ и҆ꙁыиде ꙁа́повѣдь , и҆ мꙋдрїи ѹ҆бива́хꙋсѧ . въꙁыска́ша данїила , и҆ дрꙋгъ е҆̑го ѹ҆бити ѧ҆̀ · Тогда̀ данїилъ ѿвѣща совѣтъ и҆ ра́ꙁꙋмъ а҆рїѻ́хꙋ а҆р̾химагерꙋ црⷵкꙋ , и҆же и҆ꙁыиде ѹ҆бити мꙋдрыⷯⷯ вавѷлон̾скь . и҆ вопрашаше и҆̀ гл҃ѧ , кнѧ́же цр҃ь , ѻ҆ чесомъ и҆ꙁыиде ра́ꙁꙋм̾ беꙁъ срама и҆ с҄е ѿ лица̀ цр҃ѧ . совѣсти́ же сло́во данїи́лꙋ а҆рїѻхъ . данїиⷧ‍҇ же вниде и҆ молѝ цр҃ѧ ꙗ҆́коже врѣмѧ да е҆мꙋ да́сть , и҆ скаꙁа́нїе е҆го совѣстиⷮ цр҃ю · И҆ вниде данїи́лъ въ до́мъ свои , и҆ совѣсти сло́во а҆нанїи , і҆ а҆ꙁарїи , и҆ миса́и̑лꙋ дрꙋгомъ свои̑мъ . и҆ щедрости проша́хꙋ ѹ҆ б҃а нбⷵнаго ѻ҆ та́инѣ се́и . ꙗ҆коже да не погы́бнет̾ данїи́лъ и҆ дрꙋѕи е҆го , съ прочими мꙋдрыми вавѷлон̾скы · Тогда̀ данїи́лꙋ во снѣ но́щїю та́ина ѿкры́сѧ . и҆ блⷵви данїи́лъ б҃а нбⷵнаго , и҆ рече . бꙋ́ди и҆мѧ г҃а б҃а блⷵвено ѿ вѣка и҆ до вѣка . ꙗ҆ко премꙋдрость , и҆ смышле́нїе , и҆ крѣ́пость того̀ е҆сть . то́и б҄о премѣнѧ́етъ времена и҆ лѣта . поставлѧ́етъ цр҃ѧ , и҆ преставлѧ́ет̾ . да́ѧ премꙋдрость мꙋ́дрымъ , и҆ невѣ́дꙋщимъ смышле́нїе . то́и ѿкрыва́етъ глꙋбо́каѧ и҆ съкровен̾наѧ , свѣдыи те́мнаѧ . и҆ совѣтъ с ни́мъ е҆сть . т҄ы б҃ъ ѿц҃ъ на́шихъ , и҆сповѣда́ю и҆ хвалю̀ , ꙗ҆́ко премꙋдрость и҆ си́лꙋ далъ м҄и е҆си . и҆ нн҃ѣ совѣстилъ м҄и е҆си е҆гоже просихъ ѹ҆ тебѐ , ꙗ҆́ко со́нъ цр҃ь совѣстилъ м҄и е҆си . скаꙁа́ти с҄е цр҃ю · И҆ прїиде данїи́лъ къ а҆рїѻ҆хꙋ , ꙗ҆же б҄ѣ приста́вилъ цр҃ь погꙋби́ти мꙋдрыѧ вавѷлон̾скы . и҆ рече е҆мꙋ , мꙋ́дрыхъ вавѷлон̾скь не погꙋблѧ́и . н҄о и҆ꙁведи м҄ѧ преⷣⷣ цр҃ѧ , и҆ скаꙁанїе сна̀ совѣщꙋ е҆мꙋ . а҆рїѻ́хъ же слы́шавъ с҄и словеса̀ , с̾ пот̾щанїемъ въведе данїи́ла преⷣ цр҃ѧ . и҆ рече е҆̑мꙋ , ѻ҆брѣтохъ мꙋжа ѿ плѣн̾никъ жидоⷡ‍҇скь , и҆же скаꙁа́нїе цр҃ю совѣстиⷮ . и҆ ѿвѣща цр҃ь , и҆ реⷱ‍҇ данїи́лꙋ , е҆мⷤ‍ⷷꙋ и҆мѧ вал̾тасаръ . а҆ще мо́жеши совѣсти́ти со́нъ и҆же видѣхъ , і҆ и҆скаꙁа́нїе е҆го повѣ́си · И҆ ѿвѣща данїи́лъ преⷣ цр҃емъ , и҆ рече . та́ины е҆ѧ́же цр҃ь вопраша́етъ , нѣсть мꙋ́дрыⷯ во́лхвъ ни́же балїи гаꙁарин̾скь си́ла совѣсти́ти цр҃ю . н҄о е҆сть б҃ъ на нб҃си ѿкрыва́ѧи та́ины . и҆ совѣсти цр҃ю навходоносорꙋ , е҆мꙋже бы́ти въ послⷣѣнѧѧ дн҃и . цр҃ю въ вѣки живи . со́нъ тво́и и҆ видѣнїе главы твое́ѧ на ло́жи твоеⷨ . т҄о б҄ѣ цр҃ю помышленїа твоа на ло́жи твоеⷨ въꙁыидо́ша , чесомꙋ еⷵ бы́ти посеⷨ . и҆ ѿкрива́ѧи та́ины , ꙗ҆вѝ тебѣ е҆мꙋже е҆сть бы́ти . и҆ мнѣ не премꙋ́дростїю сꙋщею въ мнѣ па́че всѣхъ живꙋщиⷯ , та́ина с҄и ꙗ҆ви́сѧ . н҄о смире́нїѧ ради ꙗ҆́коже совѣстити цр҃ю , да раꙁꙋмѣ́еши раꙁмышле́нїѧ срцⷣа свое̑го . рече данїи́лъ навходоносорꙋ цр҃ю · Ты цр҃ю ви́дѧше , и҆ с҄е тѣло е҆ді́но велїе , тѣло т҄о и҆ ѻ҆бличїе е҆го ѻ҆крꙋгло . стоѧ̀ преⷣ лицемъ твоиⷨ , и҆ ѻ҆ꙁракъ лица е҆го стра́шенъ . тѣло е҆гоже глава̀ ѿ ꙁла́та жи́ва . рꙋцѣ , и҆ пе́рси , и҆ мы́шцѣ е҆го сребренѣ , чре́во , и҆ стегнѣ мѣдѧнѣ , го́лени желѣꙁни , и҆ ча́сть нѣ́каѧ скꙋде́лна · Ви́дѧше до́ндеже ѹ҆тръжесѧ ка́мен̾ ѿ горы̀ не рꙋка́ми . и҆ ѹ҆да́ри тѣло в но́ѕѣ желѣꙁни и҆ скꙋделни , і҆ и҆стни и҆̀ до кон̾ца . тогда̀ и҆стре́сѧ ѕѣло , скꙋде́ль , желѣ́ꙁо , мѣ́дь , сребро̀ и҆ ꙁла́то . и҆ бы́сть ꙗ҆ко пра́хъ ѿ гꙋмна лѣтнѧ . и҆ вꙁѧтъ и҆̀ премно́гїи вѣтръ , и҆ мѣсто не ѻ҆брѣтесѧ и҆мъ . ка́мень же и҆же раꙁ̾драꙁи ѻ҆́браꙁа , бысть гора̀ вели́ка и҆ наплъни вс҄ю ꙁемлю · с҄е е҆сть со́нъ · и҆ скаꙁанїе е҆го речеⷨ преⷣ цр҃емъ · е҆мꙋже б҃ъ нбⷵныи црⷵтво дасть крѣп̾ко и҆ дръжавно , и҆ чьсти въ всемъ мѣсте . на не́м же живꙋтъ сн҃ве чл҃чи , и҆ ѕвѣрїе по́льстїи , и҆ п̾тица нбⷵныѧ , и҆ ры́бы мор̾скыѧ , далъ е҆сть въ рꙋкꙋ твоею̀ . и҆ поста́вилъ т҄ѧ еⷵ властелі́на всѣмъ · Ты̀ е҆си глава̀ ꙁлата . и҆ въ слѣдъ тебе въста́нетъ црⷵтво дрꙋгое мнѣи тебѐ , е҆же е҆сть сребро̀ · Црⷵтво же третїе е҆же е҆сть мѣдь , и҆же съдолѣ́етъ все́и ꙁемли . и҆ црⷵтво четвертое бꙋ́детъ крѣпле а҆ки желѣꙁо . и҆ ꙗ҆́коже желѣꙁо стон̾чева́етъ и҆ ѹ҆мѧкча́етъ вс҄е , та́коже и҆ т҄о ѹ҆тон̾читъ и҆ ѹ҆мѧк̾читъ вс҄е . и҆ е҆же ви́дѣ но́ѕѣ и҆ прьсты ча́сть желѣꙁа , ча́сть же гли́ны . црⷵтво и҆́но раꙁдѣлено бꙋдетъ , и҆ ѿ ко́рене желѣꙁа бꙋдетъ в не́мъ . а҆ ꙗ҆́коже ви́дѣ желѣꙁо смѣшено съ гли́ною , и҆ прьсты но́жнїи , ча́сть желѣꙁна и҆ ча́сть глин̾на . ча́сть же бꙋдетъ цр҃ьства крѣп̾ка , ѿ себѐ само бꙋдетъ съкрꙋшено . и҆ ꙗ҆́ко ви́дѣ желѣꙁо смѣшено къ гли́нѣ . смѣшено бꙋдетъ въ племе́нехъ чл҃чихъ , и҆ не бꙋдетъ прилипа́юще сїи к̾ семꙋ , ꙗ҆́коже желѣꙁо не смѣша́етсѧ съ гли́ною · И҆ въ дн҃ь цр҃ь тѣхъ въставиⷮ б҃ъ нбⷵныи црⷵтво е҆же въ вѣкы не расы́плетсѧ , и҆ црⷵтво е҆го лю́демъ и҆́нѣмъ не ѻ҆ста́нетъ . ѻ҆тон̾читъ і҆ и҆ꙁвѣ́етъ вс҄ѧ црⷵтва , а҆ т҄о ста́нетъ въ вѣкы · а҆ ꙗ҆́коже ви́дѣ , ꙗ҆́ко ѿсѣче́сѧ ѿ горы камы́къ беⷥ рꙋкꙋ , и҆ ѻ҆тон̾чи гли́нꙋ , и҆ желѣꙁо , и҆ мѣдь , и҆ сребро̀ и҆ ꙁла́то . б҃ъ вели́кїи совѣсти цр҃ю е҆мꙋже е҆сть бы́ти посе́мъ . и҆стиненъ со́нъ , і҆ и҆ꙁвѣстно скаꙁа́нїе е҆го · Тогда̀ цр҃ь навходоносо́рь ниць падѐ , і҆ поклони́сѧ данїилꙋ . и҆ рече крꙋпы̀ п̾шени́чны и҆ бл҃говонѧнїа положити е҆мꙋ . и҆ ѿвѣщⷶ цр҃ь , рече данїи́лꙋ , пои҆́стин̾нѣ б҃ъ ва́шъ , то́и е҆сть б҃ъ бг҃омъ , и҆ г҃ь гм҃ъ , и҆ цр҃ь цр҃емъ , ѿкрѣва́ѧ та́ины . ꙗ҆́ко воꙁмо́же ѿкры́ти таи́нꙋ сїю · И҆ въꙁвели́чи цр҃ь данїи́ла , и҆ да́ры вели́кы и҆ мно́ги даⷵ е҆мꙋ . и҆ поста́ви и҆̀ наⷣ всею̀ страно́ю вавѷлон̾скою , и҆ кнѧⷥ вое̑во́даⷨ , наⷣ всѣми мꙋдрыми вавѷлон̾скы и҆ данїиⷧ‍҇ просѝ ѹ҆ цр҃ѧ , и҆ приста́ви к̾ дѣлесеⷨ страны вавѷлон̾скы , седра́ха , миса́ха , и҆ а҆веⷣнаго . данїилъ же бѣа́ше въ дворѣ цр҃евѣ ·
Глⷡ‍҇а , г҃ · Видѣнїе , д҃ · Въ ѻ҆смоена́десѧте лѣто навходоносо́ръ цр҃ь сътвори тѣло ꙁла́то , высота е҆го ѯ҃ ла́кт̾ , а҆ широта̀ е҆го , ѕ҃ ла́ктъ . и҆ постави е҆̀ на поли деи̑раⷨстѣ въ странѣ вавѷлон̾стѣ · И́ посла̀ навходоносо́ръ цр҃ь събра́ти вс҄ѧ ѵ҆па́ти , и҆ вое̑воды , и҆ мѣстныѧ кнѧ́ѕѧ , и҆ влⷣки , и҆ мꙋчи́телѧ , и҆ сꙋщихъ наⷣ вла́стьми , и҆ вс҄ѧ кн҃ѕѧ стран̾скыѧ , прїити на ѻ҆бновленїе кꙋми́рꙋ и҆же поста́ви навходоносоръ цр҃ь · И҆ събра́шасѧ мѣстнїи кн҃ѕи , и҆ ѵ҆па́ты , и҆ вое̑воды , и҆ влⷣки , и҆ мꙋчителе вели́цїи и҆же наⷣ вла́стьми , и҆ вс҄и кнѧ́ѕи стран̾стїи , прїити на ѻ҆бновленїе тѣла и҆же поста́ви навходоносоръ цр҃ь . и҆ ста́ша преⷣ тѣ́ломъ е҆же постави навходоносор̾ цр҃ь . и҆ проповѣдникъ вопїаше крѣпокъ , ваⷨ сѧ гл҃етъ ꙗ҆ꙁы́цы , лю́дїе , колѣ́на , пле́мена , вон̾же часъ и҆л҄и го́дъ ѹ҆слы́шите гла́съ трꙋбы , свирѣлиⷩ‍҇ же и҆ гꙋсленъ , пипе́лы и҆ пѣсньница сам̾бикїи̑н̾ же , и҆ прегꙋдничь и҆ съгла́сныхъ , и҆ всего ро́да мꙋсикїи̑на , па́дающе покланѧ́итесѧ тѣлꙋ ꙁла́томꙋ е҆же поста́ви навходоносо́ръ цр҃ь . і҆ и҆же не паⷣ покло́нитсѧ , в то́и ча́съ въверженъ бꙋдетъ в пе́щъ ѻ҆гнемъ палѧ́щꙋ · И҆ бы́сть е҆гда̀ ѹ҆слы́шаша людїе гласъ трꙋбенъ , свирѣлиⷩ‍҇ же и҆ гꙋсленъ , сам̾бикїи̑н̾ же и҆ прегⷣꙋничь , и҆ съгла́сныхъ , и҆ всего ро́да мꙋсикїина , падающе вс҄и лю́дїе , пле́мена , ꙗ҆ꙁы́цы покланѧ́хꙋсѧ тѣлꙋ ꙁла́томꙋ е҆же поста́ви навходоносоръ цр҃ь · Тогда̀ пристꙋпи́ша мꙋжи халде́исти и҆ насочи́ша на і҆ѹ҆деѧ . и҆ ѿвѣща́вше рѣша , цр҃ю навходоносо́ре . цр҃ю въ вѣки живи . т҄ы цр҃ю ꙁаповѣ́да ꙁа́повѣдь , ве́сь чл҃къ и҆же а҆ще ѹ҆слы́шитъ гла́съ трꙋбы , пища́лїи же и҆ гꙋслїи , цѣвни́ца же и҆ прегꙋдница , и҆ пи́скъ , и҆ всего ро́да мꙋсикїина , да падеⷮ и҆ поклониⷮсѧ тѣлꙋ ꙁла́томꙋ . а҆ще ли же н҄и , да въвръженъ бꙋдетъ в̾ пещъ ѻ҆гне́мъ горѧ́щꙋ · Сꙋть ѹ҆бо мꙋжи і҆ѹ҆де́и , и҆́хже поста́ви наⷣ дѣлы ꙁемлѧ вавѷлон̾скы , седра́хъ , миса́хъ , и҆ а҆веⷣнаго . мꙋжи тїи не послꙋшаша ꙁа́повѣди твое́ѧ цр҃ю , и҆ бого́мъ твоиⷨ не слꙋж́атъ , и҆ тѣлꙋ ꙁла́томꙋ е҆же поста́ви , не покланѧ́юⷮсѧ · Тогда̀ навходоносоръ ꙗ҆́ростїю и҆ гнѣвомъ реⷱ‍҇ привести , седра́ха , миса́ха , и҆ а҆веⷣнаго . и҆ мꙋжи тїи приведени бы́ша преⷣ цр҃ѧ . ѿвѣща́в же навходоносо́ръ , и҆ рече и҆мъ , а҆ще вои҆́стиннꙋ , седраⷯ , мисах̾ , и҆ а҆веⷣнаго , богоⷨ мои̑мъ не слꙋжите . и҆ тѣлꙋ ꙁла́томꙋ е҆же поста́виⷯ не покланѧ́етесѧ . нн҃ѣ ѹ҆бо а҆́ще е҆сте готови , да ꙗ҆́ко ѹ҆слы́шите гла́съ трꙋбы , пищалїи же и҆ гꙋслїи , цѣвница же и҆ прегꙋдница , и҆ пи́скъ и҆ всего ро́да мꙋсикїина , паⷣше покланѧ́итесѧ тѣлꙋ е҆же сътворихъ . и҆ а҆ще л҄и не покло́нитесѧ , в тои го́дъ въвръжени бꙋдете в̾ пещъ ѻ҆гнемъ горѧ́щю . и҆ кт҄о е҆сть б҃ъ , и҆же и҆ꙁмеⷮ вы ѿ рꙋкꙋ мое́ю . и҆ ѿвѣщаша , седраⷯ миса́хъ , и҆ а҆веⷣнаго . гл҃юще цр҃ю навходоносорꙋ . не требꙋ́емъ м҄ы ѻ҆ гл҃ѣ семъ ѿвѣщати тебѣ . е҆сть б҄о б҃ъ нашъ на́ нб҃сехъ е҆мꙋже м҄ы слꙋжиⷨ , си́ленъ и҆ꙁѧ́ти н҄ы ѿ пе́щи ѻ҆гнемъ горѧ́щаѧ , и҆ ѿ рꙋкꙋ твое́ю и҆ꙁбавити н҄ы цр҃ю . а҆ще ли н҄и , вѣсто да т҄и е҆сть цр҃ю , ꙗ҆́҆́ко бого́мъ твои̑мъ не слꙋжимъ , и҆ тѣлꙋ ꙁла́томꙋ е҆же поста́ви не кланѧ́емсѧ · Тогда̀ навходоносо́ръ и҆сполни́сѧ ꙗ҆́рости , и҆ ꙁрак̾ лица е҆го ѻ҆пꙋснѣ на седра́ха , миса́ха и҆ а҆веⷣнаго . и҆ рече раждежете пе́щъ сеⷣмижды сеⷣмицею , дон̾деже до концⷶ раждежеⷮсѧ . и҆ мꙋжеⷨ крѣпостїю реⷱ‍҇ , ѻ҆кова́вше седра́ха , миса́ха , и҆ а҆веⷣнаго въврещи в пе́щъ ѻ҆гнемъ горѧ́щꙋ · Тогда̀ мꙋжи тїи ѻ҆ковав̾ше ѧ҆̀ съ гащ̾ми и҆хъ , и҆ клобꙋки , и҆ съ насте́гнъвами , и҆̑ съ ѻ҆дѣнїами и҆хъ , въвръгоша ѧ҆̀ посредѣ пе́щи ѻ҆гнѧ̀ горѧ́ща . понеже гл҃ъ цр҃ь премо́же . и҆ пе́щъ раждежена бы́сть и҆ꙁли́ха · И҆ мꙋжа т҄ы насоч̾шаѧ на седра́ха , миса́ха , и҆ а҆веⷣнаго и҆ждеже и҆хъ пла́мень ѻ҆гненыи ѻ҆́крⷵтъ · И҆ мꙋжи трїе тїи , седра́хъ , миса́хъ , и҆ а҆веⷣнаго , падоша посредѣ пещи ѻ҆гнем̾ горѧщаѧ ѻ҆кова́ни · И҆ хождахꙋ посредѣ пла́мене пою́ще б҃а , и҆ блⷵвѧще г҃а . и҆ с ни́ми ставъ а҆ꙁа́рїѧ помоли́сѧ си́це , и҆ ѿвръꙁъ ѹ҆ста своѧ̀ посредѣ ѻ҆гнѧ̀ , и҆ рече · Блⷵвенъ е҆си г҃и б҃е ѿц҃ь на́шихъ , и҆ хвално и҆ просла́влено и҆мѧ твое въ вѣкы . ꙗ҆́ко праведенъ е҆си ѻ҆ всѧческихъ ꙗ҆же сътвори наⷨ , и҆ вс҄ѧ дѣла твоѧ̀ и҆́стин̾на , и҆ прави пꙋтїе твоѝ . и҆ вс҄и сꙋди твоѝ и҆́стин̾ни , и҆ сꙋд̾бы и҆стин̾ны сътворилъ е҆си , по всемъ ꙗ҆́же наведе на́ ны , и҆ на гра́дъ ст҃ыи ѿц҃ь на́шихъ і҆ерлⷵи́мъ . ꙗ҆ко и҆стин̾ною и҆ сꙋдомъ наведе сїѧ вс҄ѧ на́ ны , грѣхъ ради на́шихъ . ꙗ҆ко съгрѣшихомъ и҆ беꙁаконовахомъ ѿстꙋпити ѿ тебе , и҆ и҆ прегрѣшихомъ ѻ҆ всемъ , и҆ ꙁа́повѣдїи твои̑хъ не послꙋшахомъ . н҄и съблюдохомъ , н҄и сътворихоⷨ ꙗ҆коже ꙁаповѣ́да намъ , да бл҃го намъ бꙋдетъ . и҆ вс҄е е҆ли́ко сътвори на́мъ · и҆ вс҄е е҆ли́ко наведе на́ ны , вои҆́стин̾о сꙋдъ сътвори . и҆ преда́сть н҄ы въ рꙋцѣ врагъ беꙁаконенъ , ме́рꙁокъ престꙋпникъ , и҆ цр҃ю неправеⷣнꙋ и҆ лꙋкавнѣ́ишꙋ паче всеѧ̀ ꙁемлѧ . и҆ нн҃ѣ нѣсть на́мъ ѿвръсти ѹ҆стъ , стꙋдꙋ и҆ поношенїю бы́ша рабомъ тв̾оиⷨ , и҆ чтꙋщимъ т҄ѧ · Не преда́и же наⷵ до кон̾ца и҆мени твое̑го ра́ди , и҆ не раꙁдрꙋши ꙁавѣта твое̑го , и҆ не ѻ҆ста́ви млⷵти твое́а ѿ на́съ . а҆враа́ма раⷣ‍ꙵ воꙁлю́бленаго ѿ тебе , и҆ ꙁа і҆саа́ка раба̀ твое̑го , и҆ і҆ил҃ѧ ст҃аго твое̑го . и҆́мже гл҃а ѹ҆мно́жити сѣмѧ и҆хъ , ꙗ҆́ко ѕвѣꙁды нбⷵныѧ , и҆ ꙗ҆́ко пѣсокъ въскра́и морѧ . ꙗ҆́ко влады́ко ѹ҆малихомсѧ паче всѣхъ ꙗ҆ꙁыкъ . і҆ е҆смы смирени по все́и ꙁемли дне́сь , грѣхъ ради нашихъ . и҆ нѣсть въ времѧ с҄е кнѧ́ѕѧ н҄и пророка н҄и во́жда , н҄и всесъж̾женїѧ , н҄и жрътвы , н҄и приношенїѧ , н҄и кади́ла , н҄и мѣста пожрѣти преⷣ тобою , і҆ и҆ꙁъѻ҆брѣсти млⷵть . н҄о дш҃ею съкрꙋшен̾ною , и҆ дх҃омъ смирен̾ном̾ да прїѧ́ты бꙋдеⷨ , ꙗ҆́ко въ всесож̾женїихъ ѻ҆́вниⷯ и҆ юн̾чиⷯ , и҆ ꙗ҆ко въ т̾махъ а҆́гнецъ тꙋченъ . та́ко да бꙋдетъ жрътва на́ша преⷣ тобо́ю дне́сь , и҆ сконча́емсѧ по тебѣ , ꙗ҆ко нѣсть стꙋда ѹ҆пова́ющимъ на́ тѧ . и҆ нн҃ѣ въ слѣдъ тебе и҆́демъ всѣмъ срⷣцемъ , и҆ бои́м̾сѧ тебѐ . і҆ и́щемъ лица̀ твое̑го , не посрами наⷵ . н҄о сътвори с на́ми по смотренїю твое̑мꙋ , и҆ по мно́жествꙋ млⷵти твое́ѧ . і҆ и҆ꙁми н҄ы по чюдесеⷨ твоиⷨ , и҆ да́ждь сла́вꙋ и҆мени твое̑мꙋ г҃и . и҆ да срамѧⷮсѧ вс҄и ꙗ҆влѧ́ющеи рабо́мъ твои̑мъ ꙁла́ѧ . и҆ постыдѧ́тсѧ ѿ всѧ́коѧ си́лы , и҆ крѣпости и҆хъ да съкрꙋшатсѧ . и҆ раꙁꙋмѣ́ютъ ꙗ҆́ко т҄ы е҆си г҃ь б҃ъ е҆ді́нъ , и҆ сла́венъ по все́и в̾селен̾нѣи · И҆ не преста́ша въмѣта́юще ѧ҆̀ слꙋги цр҃евы , ж̾гꙋще пеⷳ‍҇ нафѳою и҆ смоло́ю , і҆ и҆ꙁгрѣбъми и҆ ло́ꙁїемъ . и҆ распала́шесѧ пла́мень наⷣ пещїю , на м҃ѳ ла́ктъ . и҆ ѻ҆быиде и҆ пож̾же ꙗ҆́же ѻ҆брѣте ѻ҆ пещи халде́истѣи . а҆гг҃лъ же гн҃ь сни́де кꙋпно съ а҆ꙁарїиною ча́дїю . в̾ пе́щъ , и҆ ѿꙗ҆́҆́тъ пла́мень ѻ҆гненыи ѿ пе́щи . и҆ сътвори средѣ пещи ꙗ҆́ко дх҃ъ хладенъ шꙋмѧщь . и҆ не прикоснꙋсѧ и҆хъ ѿнꙋдь ѻ҆́гнь , н҄и ѻ҆скорби , н҄и стꙋжи и҆мъ · Тогда̀ тїи трїе ꙗ҆́ко е҆ді́ными ѹ҆сты поа́хꙋ , и҆ блⷵвѧхꙋ , и҆ славлѧхꙋ б҃а въ пещи гл҃юще · Блⷵвенъ е҆си г҃и б҃е ѿц҃ь на́шихъ , и҆ хва́ленъ , и҆ превоꙁноша́емъ въ вѣки . и҆ блⷵвено и҆мѧ славы твое́ѧ ст҃ое , и҆ хвалимъ , и҆ превъꙁноша́емъ въ вѣки · Блⷵвенъ е҆си въ цр҃кви ст҃ыѧ сла́вы твое́ѧ , и҆ хвали́мъ , и҆ превъꙁноси́мъ въ вѣки · Блⷵвенъ е҆си видѧ́и беꙁдны , сѣдѧ́и на херꙋви́мехъ , и҆ хвалимъ , и҆ превоꙁносимъ въ вѣки · Блⷵвенъ е҆си на прⷵтлѣ сла́вы црⷵтвїа твое̑го , и҆ хвалимъ , и҆ превоꙁносиⷨ въ вѣки · Блⷵвеⷩ‍҇ е҆си на тверди нбⷵнѣи , и҆ хвалимъ , и҆ прревоꙁносиⷨ въ вѣки · Блⷵви́те вс҄ѧ дѣла гн҃ѧ г҃а , по́ите и превоꙁноси́те е҆го во вѣки · Блⷵви́те а҆гг҃ли гн҃и , нб҃са гн҃ѧ г҃а , пои́те и҆ превоꙁноси́те е҆го въ вѣки · Блⷵви́те воды вс҄ѧ превы́шнѧа нб҃съ , и҆ вс҄ѧ си́лы гн҃ѧ г҃а , по́ите и҆ превоꙁноси́те е҆го въ вѣки · Блⷵⷵви́те сл҃нце и҆ мⷵць , ѕвѣꙁды небесныѧ г҃а , по́ите и҆ превоꙁносите еⷢ‍҇ въ вѣки · Блⷵви́те всѧ́къ до́ждь и҆ роса , и҆ вс҄и дс҃и г҃а , пои́те и҆ превоꙁноси́те е҆̑го въ вѣки · Блⷵви́те ѻ҆гнь и҆ ва́ръ , ꙁима̀ и҆ ꙁно́и г҃а , по́ите и҆ превоꙁноси́те е҆го въ вѣки · Блⷵви́те росы і҆ и҆ней , ле́ды и҆ мраⷥ г҃а , поите и҆ превоꙁносите е҆го въ вѣки · Блⷵвите сланы и҆ снѣꙁи , но́щь и҆ дн҃їе г҃а , по́ите и҆ превоꙁноси́те е҆го въ вѣки · Блⷵви́те свⷮѣ тм҄а , млънїѧ и҆ ѻ́блаци г҃а , по́ите и҆ превоꙁноси́те е҆го въ вѣки · Блⷵви́те ꙁемлѧ̀ , го́ры , и҆ хлъми , вс҄ѧ проѕѧба́ющаѧ на не́и г҃а , поите и҆ превоꙁноси́те е҆го въ вⷦ‍҇ѣ · Блⷵви́те и҆сточницы , мо́рѧ , и҆ рѣки , кі́ти , и҆ вс҄ѧ движа́щїасѧ въ водаⷯ г҃а , по́ите и҆ превоꙁноси́те е҆го въ вѣки · Блⷵви́те вс҄ѧ пти́ца нбⷵныа , ѕвѣрїе , и҆ вс҄и скоти г҃а , по́ите и҆ превоⷥноси́те е҆го въ вѣки · Блⷵви́те сн҃ве чл҃чьстїи , и҆ блⷵви і҆и̑л҃ю г҃а , по́ите и҆ превоꙁноси́те е҆го въ вѣки · Блⷵви́те і҆ере́и гн҃и раби г҃а , пои́те и҆ превоꙁноси́те е҆го въ вѣки · Блⷵви́те дс҃и и҆ дш҃а правеⷣныⷯ прпⷣбнїи и҆ смиренїи срⷣцеⷨ г҃а , по́ите и҆ превоꙁноси́те е҆го въ вѣки · Блⷵви́те , а҆на́нїа , а҆ꙁа́рїа , миса́илъ г҃а , по́ите и҆ превоꙁноси́те е҆го въ вѣки · Ꙗ҆́ко и҆ꙁѧⷮ н҄ы ѿ а́да , и҆ сп҃се н҄ы ѿ рꙋки смр҃ти і҆ и҆ꙁбави н҄ы ѿ среды пе́щи и҆ горѧ́ща пла́мене , и҆ ѿ среды ѻ҆гнѧ и҆ꙁба́ви н҄ы · И҆сповѣдаитесѧ гви ꙗко бл҃гъ ꙗ҆́ко въ вѣки млⷵть е҆го . блⷵви́те вс҄и чтꙋщеи г҃а б҃а богом̾ , по́ите и҆сповѣ́даитесѧ , ꙗ҆́ко въ вѣки млⷵть е҆го · Навходоносор̾̾ же слы́ша пою́ща иⷯⷯ и҆ чюдисѧ , и҆ въстаⷡ‍҇ съ т̾ща́нїемъ . и҆ рече вельмо́жамъ своиⷨ , не три л҄и бѣ́хомъ мꙋжа въврьгли средѣ ѻ҆гнѧ̀ свѧ́ꙁаны . и҆ рѣша цр҃ю , и҆́стин̾ною цр҃ю . и҆ рече цр҃ь , с҄е а҆ꙁъ ви́ждꙋ мꙋжа четы́ри раꙁⷣрѣшены , и҆ ходѧщаѧ средѣ ѻ҆гнѧ , и҆ расыпа́нїѧ нѣсть в ниⷯ . ѻ҆ꙁрѣч̾ же четве́ртаго подобна сн҃ꙋ бж҃їю · Тогда̀ прїиде навходоносоръ къ ѹ́стїю пе́щи ѻ҆гнеⷨ раждеженыѧ , и҆ реⷱ‍҇ , седраⷯ , миса́хъ , а҆веⷣнаго раби б҃а вы́шнѧго , и҆ꙁыидете , и҆ прїидѣте . і҆ и҆ꙁыиде седра́хъ , мисаⷯ , а҆веⷣнаго , ѿ среды ѻ҆гнѧ̀ . и҆ събра́шасѧ кн҃ѕи , и҆ вое̑воды ѻ҆блада́ющеи страна́ми , и҆ вельмо́жа цр҃ѧ , и҆ ви́дѧхꙋ мꙋжа , ꙗ҆́ко нѣсть телесемъ и҆хъ съдолѣлъ ѻ҆́гнь , и҆ вла́са главы и҆хъ не ѻ҆палѝ , и҆ ры́ꙁы и҆х̾ не и҆ꙁмѣни́шасѧ , и҆ вонѧ ѻ҆гнены не бѧ́ше в ниⷯ · И҆ поклони́сѧ преⷣ ни́ми цр҃ь б҃ꙋ . и҆ ѿвѣща̀ навходоносоръ цр҃ь , и́ рече . блⷵвеⷩ‍҇ б҃ъ седрахоⷡ‍҇ миса́ховъ , и҆ а҆веⷣнаго , и҆же посла̀ а҆гг҃ла свое̑го , і҆ и҆ꙁѧ̀ ѻ҆́троки своа̀ ꙗ҆́ко ѹ҆пова́ша к немꙋ . и҆ сло́во цр҃ево премѣни́ша , и҆ преда́ша телеса̀ своѧ̀ въ ѻ҆гнь ꙗ҆коже да не послꙋжатъ н҄и поклонѧ́тсѧ всемꙋ̀ бо́гꙋ и҆́номꙋ , н҄о точїю б҃ꙋ свое̑мꙋ · А҆́ꙁ же ꙁаповѣда́ю ꙁа́повѣдь , вс҄и лю́дїе племенⷶ ꙗ҆́ꙁы́къ , а҆ще речете хꙋлꙋ до б҃а седра́хова , и҆ миса́хова , и҆ а҆веⷣнаго , въ пагꙋбꙋ бꙋдꙋтъ , и҆ до́мове и҆хъ въ раꙁ̾грабленїе . ꙗ҆́ко нѣсть б҃а дрꙋгаго , и҆же воꙁможетъ и҆ꙁба́вити си́це . тогда̀ цр҃ь ѻ҆прави седра́ха , мисахⷶ и҆ а҆веⷣнаго , въ странѣ вавѷлон̾стеи . и҆ въꙁвеличи ѧ҆̀ и҆ сподоби ѧ҆̀ старѣ́ишин̾ствꙋ жидовъ всѣхъ сꙋщихъ въ црⷵтвїи е҆го · Видѣнїе , е҃ · Навходоносоръ цр҃ь , всѣмъ лю́деⷨ , племенемъ , ꙗ҆ꙁы́коⷨ , сꙋщїимъ въ все́и ꙁемли , ми́ръ вамъ ѹ҆мно́жиⷮсѧ . ꙁна́менїѧ и҆ чюдеса е҆же сътворѝ со мно́ю б҃ъ вы́шнїи . ѹ҆гоⷣно бы́сть предо мно́ю совѣстити ваⷨ , ꙗ҆́ко вели́ко и҆ крѣп̾ко . црⷵтво е҆го , црⷵтво вѣчное , и҆ вла́сть е҆го въ ро́ды и҆ ро́ды ·
Глⷡ‍҇а , д҃ · Аꙁъ навходоносо́ръ ѻ҆билꙋѧ бѣхъ в домꙋ̀ свое̑мъ , и҆ бл҃го цвѣтыи на прⷵтлѣ своеⷨ . Сонъ ви́дѣхъ и҆ ѹ҆стра́ши м҄ѧ . и҆ смѧто́хсѧ на ло́жи моемъ , и҆ видѣ́нїѧ главы̀ мое̑ѧ смѧта́хꙋ м҄ѧ . и҆ мно́ю ꙁаповѣдасѧ ꙁа́повѣдь , привестѝ преⷣ мѧ всѧ̀ мꙋжа мꙋдрыѧ вавѷлон̾скы , да скаꙁа́нїе сна̀ въꙁвѣтѧ́тъ мн҄ѣ . и҆ въхожда́хꙋ ба́лїѧ , и҆ вол̾сви гаꙁарин̾стїи , и҆ халдѣ́и , и҆ со́нъ а҆ꙁъ рѣхъ преⷣ ними . и҆ скаꙁа́нїѧ е҆го не въꙁвѣсти́ша м҄и . до́ндеже дрꙋгїи вни́де преⷣ мѧ данїилъ , е҆мꙋже и҆мѧ валтасаръ , по и́мени б҃а мое̑го , и҆же дх҃ъ бж҃їи ст҃ъ и҆́мать в̾ себѣ , и҆ со́нъ преⷣ нимъ рѣхъ . валтаса́ре кнѧ́же ба́лїискь , е҆гоже а҆ꙁъ раꙁꙋмѣхъ ꙗ҆́ко дх҃ъ бж҃їи ст҃ыи и҆́маши и҆ всѧ̀ та́ина не ѿнемо́жетсѧ тебѣ . слы́ши видѣ́нїе сна̀ мое̑го и҆же ви́дѣхъ и҆ скаꙁа́нїе е҆го повѣждъ мн҄ѣ . и҆ вѣдѣнїе главы̀ моеѧ на ло́жи мое̑мъ . ꙁрѣхъ , и҆ с҄е дꙋбъ средѣ ꙁемлѧ̀ , и҆ высота̀ е҆го въꙁвеличисѧ ѕѣло , и҆ досѧꙁа́ше до нб҃се . и҆ ко́ренїе е҆го в̾ кон̾цыⷯ ꙁемлѧ̀ всеѧ̀ . ли́ствїе е҆го кра́сно , и҆ плоⷣ е҆го мног̾ , и҆ пи́ща всѣхъ в неⷨ . и҆ под ни́мъ вселѧ́хꙋсѧ вс҄и ѕвѣрїе ди́вїи , и҆ въ вѣтвехъ е҆го живѧ́хꙋ вс҄ѧ пти́ца нбⷵныѧ , и҆ ѿ него пита́шесѧ вс҄ѧ ꙁемлѧ̀ . ви́дѣхъ въ снѣ но́щїю на ло́жи мое̑мъ . и҆ с҄е бъж̾дрїи ст҃ыи ѿⷮ нб҃се сни́де , и҆ въꙁ̾гласѝ крѣп̾цѣ , и҆ рече , посѣцѣте дꙋбъ , и҆ ѻ҆бїате вѣ́ѧ е҆го . и҆ ѻ҆брꙋшите ли́ствїе е҆го , и҆ расы́плете плоⷣ е҆го . да сѧ въꙁы́блютъ ꙁвѣрїе и҆же под ни́мъ , и҆ пти́ца съ вѣтвеи е҆го . то́чїю прониче́нїе ко́ренїѧ е҆го въ ꙁемлѝ ѻ҆ста́вите . и҆ въ ѹ́ꙁе желѣꙁне и҆ мѣ́дьне и въ травѣ вн҄ѣ , и҆ ро́сѣ нбⷵнѣи вселиⷮсѧ , и҆ съ ꙁвѣреⷨ ди́вїиⷨ ча́сть е҆го  . ѿ чл҃къ и҆ꙁмѣниⷮсѧ срⷣце е҆го , и҆ срⷣце ꙁвѣрино даⷵсѧ е҆мꙋ . и҆ седмь вре́менъ и҆ꙁмѣниⷮсѧ ѻ҆ неⷨ . скаꙁа́нїемъ бъж̾дре сло́во и҆ гл҃ъ ст҃ъ въпро́съ . да ѹ҆вѣ́дѧтъ живꙋщеи ꙗ҆́ко владе́тъ вы́шнїи цр҃ьствомъ чл҃чемъ , и҆ е҆мꙋже въсхо́щеⷮ дастъ е҆̀ . и҆ похꙋле́нїе чл҃че въста́виⷮ в нѐ . сїи со́нъ и҆же ви́дѣхъ а҆́ꙁъ навходоносо́ръ цр҃ь . ты́ же валтаса́ре скаꙁа́нїе е҆го повѣждь пре́ди . ꙗ҆́ко вс҄и мꙋдрїи црⷵтва мое̑го не могꙋтъ скаꙁа́нїѧ е҆мꙋ и҆сповѣдати мн҄ѣ . ты́ же данїи́ле мо́жеши , ꙗ҆́ко дх҃ъ бж҃їи ст҃ъ в тебѣ · Тогда̀ данїилъ е҆мꙋже и҆мѧ валтаса́ръ , ѹ҆жасе́сѧ а҆ки е҆ді́нъ ча́съ , и҆ раꙁмышле́нїѧ еⷢ‍҇ смꙋщахꙋ е҆го . и҆ ѿвѣща̀ цр҃ь , и҆ ре́че валтасаре , со́нъ мои и҆ скаꙁа́нїе е҆го да тебе не т̾щитъ . и҆ ѿвѣща̀ валтаса́ръ , и҆ рече , гдⷵне , да бꙋдетъ со́н̾ сїи ненави́дѧщимъ т҄ѧ , и҆ скаꙁа́нїе е҆го враго́мъ твои̑мъ . дꙋбъ и҆же ви́дѣ въꙁвели́чивыисѧ и҆ ѹ҆крепѣвыи , е҆гоже высота̀ досѧꙁа́ше нб҃се , и҆ ко́ренїе е҆го въ все́и ꙁемлѝ , и҆ ли́ствїе е҆го бл҃го цвѣтно , и҆ пло́дъ е҆го мноⷢ‍҇ , и҆ пи́ща всѣмъ в̾ немъ , под ни́мъ живѧ́хꙋ ꙁвѣрїе ди́вїи , и҆ въ вѣтвеⷯ е҆го ѹ҆гнѣꙁдѧ́хꙋсѧ пти́ца нбⷵныѧ . ты̀ е҆си цр҃ю , ꙗ҆́ко въꙁвели́чисѧ и҆ ѹ҆крепѣ . и҆ вели́чество твое въꙁвели́чисѧ и҆ досѧже нб҃се , и҆ вла́сть твоѧ до конець ꙁе́мльныⷯ . и҆ ꙗ҆́ко ви́дѣ цр҃ь а҆гг҃ла , и ст҃аго сходѧ́ща съ нб҃се , и҆ рече , посѣцѣте дⷠ‍҇ꙋ , и҆ расы́плете и҆̀ то́чїю прониче́нїе ко́ренїѧ е҆го в ꙁеⷨлѝ ѻ҆ста́вите , и҆ въ ѹ́ꙁѣ желѣꙁнѣ и҆ мѣдѧнѣ , и҆ въ ꙁла́це внѣ и҆ въ росѣ нбⷵнеи въдво́ритсѧ , съ ꙁвѣремъ ди́вїимъ ча́сть е҆го . до́ндеже седмь вре́менъ премѣни́тсѧ ѻ҆ немъ · Се́ же скаꙁа́нїе е҆го цр҃ю . и҆ скаꙁа́нїе вы́шнѧго с҄е е҆сть , е҆же приспѣ на господи́на мое̑го цр҃ѧ . и҆ж̾денꙋтъ т҄ѧ ѿ чл҃кь , и҆ съ дивїимъ ꙁвѣремъ бꙋдетъ житїе твоѐ . и҆ траво́ю а҆ки вола̀ напита́ютъ т҄ѧ , и҆ ѿ росы̀ небнⷵыѧ тѣло твое ѻ҆брастетъ . и҆ се́д̾мь временъ и҆ꙁмѣни́тсѧ ѻ҆ тебѣ , до́ндеже ѹ҆вѣси ꙗ҆ко съвладе́тъ вы́шнїи црⷵтвомъ чл҃чемъ , и҆ е҆мꙋже въсхо́щетъ дасть е҆̀ · и҆ е́же рече , ѻ҆ста́вите проникнове́нїе ко́ренїѧ дꙋба въ ꙁемлѝ . црⷵтво твое тебѣ бꙋдетъ , ѿнележе ѹ҆вѣси вла́сть нбⷵнꙋю . сего ради цр҃ю совѣтъ мо́и да ти бꙋдетъ ѹ҆го́денъ , и҆ грѣхѝ своѧ млⷵтьми расы́пли , и҆ непра́вды твоѧ щедрота́ми ѹ҆богихъ , негли бꙋдетъ въꙁдержа̀ ꙗ҆́рость грѣхомъ твои̑мъ б҃ъ · се̑ всѐ пости́же навходоносо́ра цр҃ѧ . по дво́ю же надесѧте мⷵцꙋ црⷵтва е҆го , въ вавѷло́нѣ б҄ѣ ходѧ̀ , и҆ на ꙁабра́лѣхъ гра́да съ всею сла́вою е҆го , и на сѣнехъ е҆го хожда́ше И҆ ѿвѣща̀ цр҃ь , и҆ рече , нѣсть ли с҄е вавѷлонъ вели́каѧ ю҆́же а҆ꙁъ съгради домꙋ црⷵтвꙋ въ дръжа́ве крѣпости моеѧ , въ че́сть сла́вы моеѧ . е҆ще б҄о сло́вꙋ сꙋщꙋ въ ѹ҆стѣхъ цр҃ихъ . глⷵа съ нб҃се бысть , црⷵтво твое преи̑де ѿ тебѐ , и҆ ѿ чл҃къ ѿженꙋтъ т҄ѧ , и҆ съ ꙁвѣремъ ди́вїимъ жи́тїе твое . и҆ траво́ю а҆ки вола напитаюⷮ т҄ѧ . и҆ седмь вре́менъ и҆ꙁмѣниⷮсѧ ѻ҆ тебѣ , дондеже ѹ҆вѣси ꙗ҆́ко съвладѣетъ вы́шнїи црⷵтвомъ чл҃чемъ , и҆ е҆мꙋже въсхо́щетъ дасть е҆̀ · В то́и ча́съ сло́во сконча́сѧ на цр҃и навходоносо́рѣ . и҆ ѡ чл҃кь ѿгна́сѧ , и҆ травꙋ а҆ки волъ ꙗ҆дѧ́ше , и҆ ѿ росы нбⷵныѧ тѣло е҆го ѻ҆брастѐ , дон̾деже вла́си е҆мꙋ ꙗ҆́ко львꙋ̀ въꙁвелича́ша , и҆ но́гте е҆мꙋ а҆ки пти́цамъ · И҆ по сконча́нїи тⷯѣ дн҃їи . а҆ꙁъ нав̾ходоносо́ръ ѻ҆́чи своѝ на́ нб҃о въꙁдви́гъ , и҆ ѹ́мъ мои къ мнѣ сѧ въꙁвратѝ . вышнѧго блⷵвиⷯⷯ и҆ живꙋщаго въ вѣки похвали́хъ  . ꙗ҆́ко власть е҆го , вла́сть вѣ́чна , и црⷵтво е҆го в ро́ды и҆ ро́ды . и҆ вс҄и живꙋщеи на ꙁемлѝ нивочто́же намѣни́шасѧ . по во́ли свое́и тво́ритъ в̾ си́лѣ нбⷵнѣи , и҆ в селе́нїи ꙁемльнⷨѣ . и҆ нѣсть и҆же сѧ проти́витъ рꙋцѣ е҆го , и҆ речетъ е҆мꙋ , чт҄о сътворѝ . в̾ то времѧ ѹ́мъ мой въꙁврати́сѧ къ мн҄ѣ , и҆ в че́сть црⷵтва свое̑го прїидохъ . и҆ ѻ́ꙁречь моѧ въꙁвратисѧ къ мн҄ѣ . и҆ мꙋчи́теле моѝ , и҆ вельмо́жа моѧ и҆ска́хꙋ мене . и҆ въ црⷵтвѣ свое̑мъ ѹ҆тверди́хсѧ , и҆ вели́чество и҆ꙁъѻ҆би́лнѣе приложи́ ми сѧ · Нн҃ѣ ѹ҆бо а҆ꙁъ навходоносо́ръ , хвалю̀ и҆ превоꙁноша́ю , и҆ сла́влю цр҃ѧ нбⷵнаго . ꙗ҆́ко всѧ̀ дѣла е҆го и́стин̾на , и҆ пꙋтїе е҆го сꙋ́ди . и҆ вс҄ѧ ходѧ́щаѧ съ преꙁрѣнїемъ мо́жетъ смири́ти ·
Глⷡ‍҇а , е҃ · Видѣнїе , ѕ҃ · И Валтаса́ръ цр҃ь сътворѝ вече́рю вельмо́жамъ своим̾ ты́сѧщи мꙋжъ . преⷣ ты́сѧщею же винопи́тїи валтасаръ реⷱ‍҇ въ вкꙋше́нїи вина̀ , ꙗ҆́коже принестѝ сосꙋды ꙁла́ты и҆ сре́брены , ꙗ҆́же бѣ и҆ꙁне́слъ ѿц҃ъ е҆го навходоносо́ръ ѿ хра́ма г҃а б҃а и҆же въ і҆ерⷵлимѣ , и҆ да пїютъ в нихъ цр҃ь и҆ вельмо́жа е҆го , и҆ же́нимы е҆го , и҆ лежꙋщеи ѻ́крⷵтъ е҆̑го . и҆ принесо́ша сосꙋды ꙁлатыѧ и҆ сре́бреныѧ , ꙗ҆́же и҆ꙁнесѐ навходоносо́ръ цр҃ь ѿ хра́ма г҃а б҃а и҆же въ і҆ерⷵлимѣ . и҆ пїѧхꙋ в ни́хъ цр҃ь и҆ вельмо́жа е҆го , и҆ женимы е҆го и҆ лежꙋщеи ѻ҆́крⷵтъ е҆го , и҆ похвали́шⷶ богѝ ꙁла́тыѧ , и҆ сре́бреныѧ , и҆ мѣдѧныѧ , и҆ ка́меныѧ , и҆ древѧныѧ , и҆ желѣꙁныѧ . и҆ б҃а вѣчнаго не блⷵвиша , и҆мꙋщаго вла́сть дх҃а и҆хъ · въ то́и ча́съ и҆ꙁыидо́ша прьсты рꙋкѝ чл҃ча , и҆ писа́хꙋ проти́вꙋ лам̾па́ды на пра́ꙁѣ стѣны̀ хра́ма цр҃ѧ · и҆ цр҃ь видѧ́ше прьсты рꙋ́ки пи́шꙋщїа . тогда̀ цр҃ю ѻ҆ꙁре́чь и҆ꙁмѣни́сѧ , и҆ раꙁмышленїа е҆го смꙋща́хꙋть и҆̀ , и҆ съѹ҆́ꙁы чре́слъ е҆го раслаблѧ́хꙋсѧ , и҆ колѣни сꙋсъ сража́стасѧ . и҆ въꙁъпѝ цр҃ь си́лою , ꙗ҆́коже въвести во́л̾хвы , и҆ халдѣѧ гаꙁарин̾ски . и҆ ѿвѣща̀ цр҃ь мꙋ́дрымъ вавѷлон̾скимъ . и҆же почте́тъ въписа́нїе с҄е , и҆ ра́ꙁꙋмъ е҆го съвѣсти́тъ мн҄ѣ . тои въ багрѧни́цꙋ ѻ҆блече́тсѧ , и҆ гри́вна ꙁла́таѧ на вы́и е҆го , и҆ тре́тїи въ црⷵтвѣ мое̑мъ съ властѝ начне́тъ . и҆ вхожда́хꙋ вс҄и мꙋ́дрїи къ цр҃ю . и҆ не можа́хꙋ въписа́нїѧ почести , ни ра́ꙁꙋма цр҃ю въꙁвѣсти́ти . цр҃ь же вал̾таса́ръ въꙁмѧте́сѧ , и҆ ѻꙁречь е҆го и҆ꙁмѣни́сѧ на не́мъ . и҆ вельмо́жа е҆го смꙋщахꙋсѧ · И҆ цр҃ца вни́де въ хра́мъ пи́рныи . и҆ ѿвѣща цр҃ца и҆ реⷱ‍҇ , цр҃ю въ вѣ́ки живѝ . да не смꙋтѧ́тъ тебѐ раꙁмышле́нїѧ твоѧ , и҆ ѻ҆ꙁречь твоѧ да сѧ не и҆ꙁмѣнѧ́етъ . е҆сть мꙋж́ъ въ црⷵтвѣ твое̑мъ , в не́мже дх҃ъ бж҃їи . и҆ въ дн҃и ѿц҃а твое̑го бъждрета , и҆ смы́слъ ѻ҆брѣте́сѧ в неⷨ . и҆ цр҃ь навходоносо́ръ ѿц҃ъ твои , кн҃ѕѧ и҆̀ поста́ви вол̾хвомъ , и҆ ба́лїаⷨ , и҆ халдѣ́емъ гаꙁарин̾скимъ . ꙗ҆́ко дх҃ъ и҆ꙁли́ха бѣа́ше в не́мъ , и҆ премꙋдрость и҆ смы́слъ ѻ҆брѣте́сѧ в не́м , скаꙁа́ѧ сны̀ , и҆ съвѣ́стꙋѧ дръжи́маѧ а҆гг҃лы , и҆ раꙁрⷣѣша́ѧ съѹ҆́ꙁы данїи́лъ . и҆ цр҃ь нарече е҆мꙋ и҆мѧ вал̾таса́ръ · нн҃ѣ ѹ҆бо да сѧ вꙁове́тъ , и҆ скаꙁа́нїе съвѣсти́тъ тебѣ · Тогда̀ данїиⷧ‍҇ въведе́сѧ преⷣ цр҃ѧ . и҆ рече цр҃ь преⷣ всѣми , т҄ы ли е҆си данїи́лъ ѿ сн҃овъ плѣн̾никъ жидо́въскъ , и҆же приведе навходоносор̾ ѿц҃ъ мои . слы́шахъ ѻ҆ тебѣ ꙗ҆́ко дх҃ъ бж҃їи в тебѣ , и҆ бъжⷣре́нїѧ и҆ смы́слъ , и҆ премꙋдрость и҆ꙁ̾ѻ҆би́ла ѻ҆брѣте́сѧ в тебѣ . и҆ с҄е нн҃ѣ внидо́ша преⷣ мѧ мꙋ́дрїи , вол̾сви гаꙁари́н̾стїи , да въписа́нїе с҄е почтꙋтъ , и҆ скаꙁа́нїа е҆го съвѣстѧⷮ м҄и , и҆ не мого́ша съвѣсти́ти мн҄ѣ . а҆́ꙁ̾ же слы́шахъ ѻ҆ тебѣ ꙗ҆́ко мо́жеши сꙋ́ды скаꙁати . нн҃ѣ ѹ҆бо а҆ще въꙁмо́жеши въписа́нїе с҄е прочести , и҆ скаꙁа́нїе е҆го съвѣсти́ти мн҄ѣ . въ багрѧни́цꙋ ѻ҆блече́шисѧ , и҆ гри́вна ꙁла́та на вы́и твое́и бꙋдеⷮ , и҆ тре́тїи въ црⷵтвѣ мое̑мъ съвластѝ начне́ши . тогда̀ ѿвѣща данїи́лъ , и҆ рече преⷣ цр҃емъ . даѧ́нїа твоѧ с тобо́ю да бꙋдꙋтъ , и҆ да́ръ до́мꙋ твое̑го и҆́номꙋ да́ждь . а҆ꙁ̾ же писа́нїе почтꙋ цр҃ю , и҆ скаꙁа́нїе е҆го съвѣщꙋ тебѣ . цр҃ю , б҃ъ вы́шнїи , црⷵтво и҆ вели́чество , и҆ че́сть и҆ сла́вꙋ да́сть навходоносо́рꙋ ѿц҃ꙋ твое̑мꙋ . и҆ ѿ величества е҆же е҆мꙋ да́сть , вс҄и лю́дїе , племена , ꙗ҆ꙁы́цы бѧ́хꙋ трѧсꙋщесѧ и҆ боѧ́щесѧ ѿ лица̀ е҆го . и҆ ꙗ҆́же хотѧ́ше ѹ҆бива́ше , и҆ ꙗ҆́же хотѧ́ше живлѧ́ше , и҆ ꙗ҆́же хотѧ́ше въꙁвыша́ше , и҆ ꙗ҆́же хотѧ́ше смирѧ́ше · и҆ е҆гда̀ въꙁнесе́сѧ срⷣце е҆го , и҆ ѹ҆твер̾ди́сѧ дх҃ъ е҆го ꙗ҆́коже преꙁоровати . съведе́сѧ ѿ прⷵтла црⷵтва , и҆ че́сть ѿꙗ҆́сѧ ѿ него . и҆ ѿ чл҃кь ѿгна́сѧ , и҆ срⷣце е҆го съ ѕвѣремъ ѿда́сѧ , и҆ жи́тїе е҆го съ дивїи̑ми ѻ҆слы̀ . и҆ траво́ю а҆ки вола̀ пита́хꙋ е҆го , и҆ ѿ росы нбⷵныа ѻ҆брасте тѣ́ло е҆го , ѻ҆брасте до́ндеже вла́си главы е҆го ꙗ҆́ко львомъ въꙁвелича́ша , и҆ но́гте е҆го ꙗ҆́ко пти́цамъ . до́ндеже раꙁꙋмѣ ꙗ҆́ко владѣ́етъ вы́шнїи црⷵтвомъ чл҃чемъ , и҆ е҆мꙋже хо́щетъ да́сть е҆̀ · И҆ т҄ы ѹ҆бо сн҃ꙋ е҆го валтаса́ре , не смири срⷣца свое̑го преⷣ гм҃ъ е҆гоже с҄е вс҄е ѹ҆ видѣ́нїе . н҄о на г҃а б҃а нбⷵнаго въꙁнесе́сѧ , и҆ съсꙋ́ды хра́ма е҆го принесе преⷣ сѧ . ты же и҆ вельмо́жа твоѧ , и҆ же́нимы твоѧ , и҆ лежꙋщеи ѻ҆́крⷵтъ тебе , вино пїѧ́сте в ни́хъ . и҆ боги ꙁла́тыѧ , и҆ сре́бреныѧ , и҆ ка́меныѧ , и҆ древѧныѧ , и҆ желѣ́ꙁныѧ , и҆же ни видѧтъ ни слы́шатъ ни раꙁꙋмѣ́ютъ , похвали . и҆ бг҃а в негоже дыха́нїе твое в рꙋ́кꙋ е҆го и҆ вс҄и пꙋти твои , не поꙁна̀ е҆го ниже просла́ви . сего ради ѿ лица е҆го пꙋсти́шасѧ прьсты рꙋ́чнїи , и҆ писа́нїе с҄е вчини́ша · се же е҆сть писа́нїе вчине́ное · Ма́ни , ѳе́келъ , фа́ресъ · с҄е скаꙁа́нїе гл҃а · ма́ни . и҆ꙁмѣри б҃ъ црⷵтво твое и҆ скон̾ча е҆̀ · ѳе́келъ . поста́висѧ в̾ мѣ́рахъ , и҆ ѻ҆брѣте́сѧ ли́хꙋемо . фа́ресъ . раꙁдѣли́сѧ цр҃ьство твое ѿ тебе , и҆ ѿда́стьсѧ ми́домъ и҆ пе́рсомъ · И҆ рече вал̾тасаръ ѻ҆блецѣте и҆̀ , и҆ ѻ҆блеко́ша данїи̑ла в̾ багрѧни́цꙋ , и҆ гри́внꙋ ꙁла́тꙋю въꙁложи́ша на вы́ю е҆го . и҆ ꙁаповѣ́да ѻ҆ немъ ꙗ҆́коже бы́ти е҆мꙋ кн҃ѕю , и҆ тре́тїемꙋ въ црⷵтвѣ е҆го · Видѣ́нїе ꙁ҃ Валтаса́ра цр҃ѧ хал̾деиска ѹ҆би́ша в т҄ꙋ но́щъ . дарїи же мидеани́нъ прїа црⷵтво , сы́и шестидесѧⷮ и҆ двою лѣтꙋ ·
Глⷡ‍҇а , ѕ҃ · И бы́сть ѹ҆гоⷣно преⷣ да́рїемъ , и҆ поста́ви въ црⷵтвѣ кн҃ѕь р҃ , и҆ к҃ , ꙗ҆коже бы́ти и҆мъ въ всемъ црⷵтвѣ е҆го . наⷣ ни́ми же три чино́вники , ѿ ни́х̾же б҄ѣ данїи́лъ тре́тїи . ꙗ҆коже повѣдаемъ рѣчи и҆мъ кн҃ѕемъ , да цр҃ю не ꙁаꙁлѧ́ютъ . и҆ бѣ данїи́лъ наⷣ ни́ми , ꙗ҆́ко дх҃ъ бѣа́ше и҆ꙁ̾ѻ҆би́ла в немъ , и҆ цр҃ь поста́ви и҆̀ въ всемъ црⷵтвѣ свое̑мъ . чино́вницы же и҆ кнѧ́ѕи и҆ска́хꙋ вины̀ на данїи́ла . и҆ всеа вины̀ и҆ събла́ꙁна и҆ грѣха̀ не ѻбрѣтеⷵ до него , ꙗ҆́ко и҆ꙁвѣ́стъ бѣ́аше · И҆ рѣша чино́вницы , не ѻ҆брѧ́щемъ до данїила вины̀ , а҆ще не въ ꙁако́нⷯѣ б҃а е҆го . тогда̀ чино́в̾ницы и҆ кн҃ѕи ста́вше преⷣ цр҃емъ рѣша е҆мꙋ , дарїе цр҃ю , въ вѣки живи . съвѣща́ша вси и҆же въ црⷵтвѣ твое̑м̾ , вое̑во́ды , и҆ кн҃ѕи , и҆ ѻблада́ющеи страна́ми , ꙗ҆́коже ѹ҆ста́вити ѹ҆ста́въ црⷵкь и҆ ѹ҆крѣпи́ти ꙁаро́къ . ꙗ҆́ко а҆ще кт҄о про́ситъ проше́нїа всего ѹ҆ бо́га , и҆ли чл҃ка до дн҃ъ л҃ , ра́ꙁвѣ то́чїю ѹ҆ тебе цр҃ю , да сѧ въвръжетъ в ро́въ лев̾скь . нн҃ѣ ѹ҆бо цр҃ю ѹ҆ста́ви ꙁаро́къ , и҆ положи писанїе , ꙗ҆́ко да сѧ не и҆ꙁмѣнитъ ꙁаповѣдь миⷣска и҆ прьска , ꙗ҆́ко да сѧ не премѣнитъ сꙋпроти́въ семꙋ · И҆ тогда̀ цр҃ь да́рїи повелѣ въписа́нїе и҆ ꙁаповѣдь . данїиⷧ‍҇ же е҆гда ѹ҆вѣде , ꙗ҆́ко ꙁа́повѣдь вчини́сѧ , вни́де в до́мъ свои . двер̾ца же ѿвер̾сты е҆мꙋ в нога́тицы е҆го проти́вꙋ і҆е̑рлⷵимꙋ . въ три́ же вре́мена дн҃е бѣа́ше прекланѧ́а колѣ́ни свои , молѧ́сѧ и҆сповѣда́ѧ преⷣ бг҃омъ свои̑мъ , ꙗ҆́коже б҄ѣ творѧ́и преже · Тогда̀ мꙋжи ѻ҆ни блюдо́ша , и҆ ѻ҆брѣто́ша данїи́ла просѧ́ща и҆ молѧщасѧ преⷣ гм҃ъ свои̑мъ . и҆ пришеⷣше рѣша преⷣ цр҃емъ . цр҃ю не ꙁаро́къ л҄и т҄ы б҄ѣ ѹ҆чини́лъ ꙗ҆́ко весь чл҃къ и҆же а҆ще просиⷮ всего ѹ҆ б҃а , и҆ли чл҃ка до л҃ дн҃ъ , н҄о то́чїю ѹ҆ тебе цр҃ю , да сѧ въвержеⷮ в ро́въ лев̾скь . и҆ рече цр҃ь , и҆стин̾но сло́во , и҆ ꙁа́повѣдь миⷣска и҆ пер̾ска не минетъ . и҆ тогда̀ ѿвѣща́ша преⷣ цр҃емъ и҆ гл҃аша , данїи́лъ и҆же ѿ сн҃ов̾ плѣ́нникъ жидо́в̾скь , не покори́сѧ ꙁа́повѣди твое́и и҆ неради ѻ҆ ꙁаро́цѣ иже в̾чинѝ . три б҄о времена дн҃е про́ситъ ѹ҆ б҃а свое̑го проше́нїи своиⷯ . тогда̀ цр҃ь ꙗ҆́ко слы́шавъ сло́во с҄е , ѕѣ́ло съжашли с҄и ѻ҆ нем̾ , и҆ ѻ҆ данїи́лѣ , и҆ прѧ́сѧ и҆ꙁба́вити и҆̀ , и҆ бѣ до вечера прѧ́сѧ ꙗ҆́ко и҆ꙁба́вити и҆̀ . тогда̀ мꙋжи ѻ҆ни гл҃аша цр҃ю . вѣ́ждь цр҃ю ꙗ҆́ко ми́домъ и҆ пе́рсомъ , нѣсть лѣ́по премѣни́ти ꙁаро́ка и҆ ѹ҆ста́ва и҆же цр҃ь съста́витъ · Тогда̀ цр҃ь рече , и҆ приведо́ша данїи́ла и҆ въвергоша и҆̀ в ровъ лев̾скь . и҆ рече цр҃ь данїи́лꙋ , б҃ъ е҆мꙋже т҄ы слꙋжиши прⷵно , и҆ꙁба́витъ т҄ѧ . и҆ принесо́ша камы́к̾ е҆ді́нъ , и҆ въꙁложи́ша и҆̀ на ѹ҆́стїе р̾вꙋ , и҆ ꙁнамена цр҃ь прьстьнемъ свои̑мъ , и҆ прьстьнемъ вельмо́жъ е҆го , да сѧ не и҆ꙁмѣнитъ дѣѧ́нїе ѻ҆ данїи́лѣ . и҆ ѿи̑де цр҃ь в до́мъ свои , и҆ леже беꙁ̾ вечерѧ , и҆ ꙗ҆́ди не внесо́ша к̾ немꙋ , и҆ сонъ ѿстꙋпи ѿ него . и҆ ꙁаключи б҃ъ ѹ҆ста̀ львоⷨ и҆ не стꙋжи́ша данїи́лꙋ . тогда̀ цр҃ь въста́въ ꙁаѹ҆́тра на свѣте , и҆ прїиде къ р̾вꙋ лев̾скꙋ . и҆ въꙁъпи жрѣ́ломъ крѣ́пкомъ , данїи́ле рабе б҃а жива́го . б҃ъ твои е҆мꙋже т҄ы слꙋжиши прⷵно , въꙁмо́же л҄и и҆ꙁба́вити т҄ѧ и҆ꙁ̾ ѹ҆́стъ льво́въ . и҆ рече данїи́лъ цр҃ю , цр҃ю въ вѣ́ки живи . бг҃ъ мо́и посла̀ а҆гг҃ла свое̑го , и҆ ꙁатвори ѹ҆ста льво́ва , и҆ не расы́паша мене . ꙗ҆́ко ѻ҆брѣте́сѧ преⷣ ни́мъ пра́вда моѧ . и҆ преⷣ тобо́ю же цр҃ю съгрѣше́нїа не сътвори́хъ · Тогда̀ цр҃ь въꙁвесели́сѧ ѻ҆ немъ , и҆ рече данїи́ла и҆ꙁвести и҆ꙁ̾ рва . и҆ все тлѣнїе не ѻ҆брѣте́сѧ ѻ҆ немъ , ꙗ҆́ко вѣрова къ бꙋ свое̑мꙋ . и҆ рече цр҃ь , и҆ приведо́ша мꙋж́а ѻ҆клевета́вшаѧ данїи́ла . и҆ в ро́въ лев̾скь въверго́ша ѧ҆̀ , и҆ сн҃ы и҆хъ и҆ же́ны иⷯ . и҆ не доидо́ша д̾на р̾вꙋ даже содолѣша и҆мъ льви , и҆ всѧ ко́сти и҆хъ ѻ҆тон̾чи́ша · Тогда̀ да́рїи цр҃ь въписа̀ всѣм̾ лю́демъ , племенемъ , ꙗ҆ꙁы́комъ живꙋщїимъ въ все́и ꙁемлѝ . ми́ръ вамъ ѹ҆мно́житсѧ . ѿ лица мое̑го ꙁаповѣдасѧ ꙁа́повѣдь , ꙗ҆́коже въ все́и ꙁемлѝ цр҃ства мое̑го трѧсꙋщеⷨсѧ и҆ боѧщемсѧ бы́ти ѿ лица б҃а данїи́лѧ . ꙗ҆́ко то́и е҆сть б҃ъ живы́и , и҆ пребываѧй въ вѣ́ки . и҆ црⷵтво е҆го не расы́плетсѧ , и҆ вла́сть е҆го до кон̾ца поⷣе́млетъ . і҆ и҆ꙁбавлѧ́етъ , и҆ тво́риⷮ ꙁна́менїѧ и҆ чюдеса̀ , на нб҃си и҆ на ꙁемли , и҆же и҆ꙁба́ви данїи́ла ѿ ѹ҆́ст̾ льво́въ . данїилъ же ѹ҆правѝ въ црⷵьтвѣ да́рїевѣ , и҆ кѵ́ра пер̾сина ·
Глⷡ‍҇а , ꙁ҃ · Видѣнїе , и҃ · Въ прьвое лѣто валтаса́ра цр҃ѧ халдѣ́иска , данїи́лъ сонъ ви́дѣ . и҆ видѣнїѧ главы е҆го на ло́жи е҆го . и҆ соⷩ‍҇ в̾писа̀ . а҆ꙁъ данїи́лъ видⷯѣ въ видѣнїи мое̑мъ но́щїю , и҆ с҄е д҃ вѣтри нбⷵнїи налего́ша на́ море вели́кое . и҆ четыре ꙁвѣрїе вели́цїи и҆схожда́хꙋ и҆ꙁ мо́рѧ раꙁли́чь себе · Прьвыи а҆ки льви́ца и҆мꙋщи кры́лѣ , кры́лѣ же е҆ѧ а҆кѝ ѻ҆рлꙋ̀ . и҆ ꙁрѧ́хъ дон̾деже прострѐ кры́лѣ своѝ , и҆ въꙁ̾дви́жесѧ ѿ ꙁемлѧ̀ , и҆ на ногꙋ чл҃чꙋ ста̀ , и҆ срⷣце чл҃че дастьсѧ е́й · И҆ с҄е ꙁвѣръ вторы́и подо́беⷩ‍҇ медвѣ́дицы , и҆ в ча́сти е҆ді́нои ст҄а , и҆ трѝ ре́бра въ ѹ҆стѣхъ е́й средѣ ꙁꙋбъ еѧ̀ . и҆ си́це гл҃ахꙋ е́и , въста́ни , и҆ ꙗ҆́ждъ плоти мно́ги · Въ слѣдъ сего ви́дѣхъ , и҆ с҄е ꙁвѣръ и́нъ а҆ки ры́сь , томꙋ же кры́ла четы́ре п̾тича наⷣ ниⷨ четыре же главы ꙁвѣрїи . и҆ вла́сть да́стьсѧ е҆мꙋ · Въ слѣдъ сего ви́дѣхъ , и҆ с҄е ꙁвѣръ четве́ртыи горд̾ и҆ стра́шенъ , и҆ крѣпокъ и҆ꙁли́ха . ꙁꙋ́бы же е҆го желѣꙁни и҆ ве́лїи и҆ но́гти мѣдѧни , ꙗ҆ды́и и҆ ѻ҆тон̾чеваѧ ѻ҆ста́нокъ же нога́ма попира́ше . то́и же раꙁлꙋча́ѧсѧ и҆ꙁли́ха па́че всѣхъ ꙁвѣрїи преж̾нихъ , и҆ ро́гъ і҃ е҆мꙋ . и҆ смотрѣх же в роꙁѣ́хъ е҆мꙋ , и҆ с҄е ро́гъ дрꙋгїи ма́лъ въꙁы́иде преⷣ ни́ми , трїе же ро́ꙁи пре́днїи стръгнꙋшасѧ е҆мꙋ ѿ лица̀ е҆го . и҆ с҄е ѻ҆́чи а҆ки ѻ́чи чл҃чи в ро́ꙁѣ то́мъ , и҆ ѹ҆ста гл҃юща вели́ка . ꙁрѧ́хъ , до́ндеже прⷵтли поста́вишасѧ , и҆ ве́тхїи дн҃ьми сѣдѧ́ше , и҆ ѻ҆де́жда е҆го бѣла а҆ки снѣ́гъ . и҆ вла́си главы е҆го а҆ки во́лна чи́ста . прⷵтлъ е҆го пла́мы ѻ́гненъ . колеса̀ е҆го ѻ́гнь палѧ̀ . рѣка̀ ѻ́гнена теча́ше и҆сходѧ́щи пред нимъ . тысѧща тысѧщь слꙋжа́хꙋ е҆мꙋ , и҆ тмы̀ тем̾ преⷣстоꙗ҆́хꙋ пред нимъ . сꙋ́дище сѣ́де , и҆ кни́ги ѿврьꙁо́шасѧ . ви́дѣхъ тогда̀ ѿ гла́са словесъ вели́кихъ ꙗ҆́же ро́гъ ѻ́нъ гл҃аше . до́ндеже ѹ҆би́сѧ ꙁвѣр̾ и҆ поги́бе тѣло е҆го , и҆ да́стьсѧ въ ж̾же́нїе ѻ́гнено . и҆ про́чихъ ѕвѣрїи преста́висѧ вла́сть , и҆ продлъженїе жи́тїѧ да́стьсѧ и҆мъ до лѣта и҆ времене · Ви́дѣхъ въ снѣ но́щїю , и҆ се на ѻ́блацехъ нбⷵныхъ ꙗ҆́ко сн҃ъ чл҃чь иды́и бѧ́ше , и҆ до ве́тхаго дн҃ьми дои̑де , и҆ преⷣ нимъ приведе́сѧ е҆мꙋ . и҆ томꙋ сѧ да́сть вла́сть , и҆ чтⷵь , и҆ црⷵтво . и҆ всѝ лю́дїе , пле́мена , ꙗ҆ꙁы́цы томꙋ̀ порабо́таютъ . и҆ влаⷵ е҆го , вла́сть вѣчнаѧ , ꙗ҆́же не ми́мои̑детъ , и҆ црⷵтво е҆го не расы́плеⷮсѧ · Въꙁгорѣсѧ дх҃ъ мои . а҆ꙁъ данїилъ въ ѹ́жасѣ мое̑мъ , и҆ видѣ́нїѧ главы мое́ѧ смѧтѧ́хꙋ м҄ѧ . и҆ прїидо́хъ къ е҆ді́номꙋ стоѧ́щихъ ѹ҆ него , наѹ҆чи́тисѧ всемꙋ семꙋ . и҆ повѣда м҄и и҆стовое , и҆ скаꙁа́нїе слове́съ въꙁвѣстѝ м҄и . сїи ѕвѣрїе ве́лїи четы́ре , четыре црⷵтва въста́нꙋтъ на ꙁеⷨли ꙗ҆́же во́ꙁмꙋтсѧ , и҆ преимꙋтъ црⷵтво вы́шнѧго , и҆ во́ꙁмꙋтъ е҆̀ до вѣка , и҆ до́ вѣка вѣкъ . и҆ вопраша́хъ коне́чнѣ ѻ҆ ѕвѣри четве́ртѣмъ , ꙗ҆́ко бѣа́ше раꙁли́чь ѿ всего ѕвѣри , и҆ гръдъ и҆ꙁли́ха . ꙁꙋ́бы е҆го желѣꙁни и҆ но́гти е҆го мѣдѧни , ꙗ҆ды́и и҆ ѻ҆тон̾чева́ѧ , ѻ҆ста́нокъ же нога́ма попира́ше . и҆ ѻ҆ десѧти ро́ꙁѣхъ е҆го и҆же на главѣ е҆го . и҆ ѻ҆ дрꙋꙁⷨѣ въше́дшиⷨ , и҆ стрѧ́сшемъ прьвыѧ трѝ . ро́гъ же то́и е҆мꙋже ѻ҆́чи , и҆ ѹ҆ста̀ гл҃юща вели́ко , и҆ видѣнїе е҆го бо́ле прочїих̾ . ꙁрѣхъ , и҆ ро́гъ тои творѧ́ше рать съ ст҃ыми , и҆ ѹ҆крепѣ к нимъ . до́н̾деже прїидетъ ве́тхїи дн҃ьми , и сⷣꙋ дасть ст҃ымъ вы́шнѧго . и҆ вре́мѧ приспѣ , и҆ црⷵтво прїѧша ст҃їи . и҆ рече , ѕвѣръ четве́ртыи , црⷵтво четве́ртое е҆сть на ꙁемлѝ , е҆же преспѣ́етъ вс҄ѧ црⷵтва , и҆ поꙗ҆́сть вс҄ю ꙁе́млю , и҆ попере́тъ ю҆̀ и҆ посѣчеⷮ ю҆̀ . И҆ десѧть же ро́гъ е҆мꙋ , десѧть цр҃ь въста́нетъ . и҆ по нихъ въста́нет̾ дрꙋгїи , и҆же преспѣ́етъ ѕло́бами вс҄ѧ и҆же прежде е҆го , и҆ трѝ цр҃ѧ смири́тъ . и҆ словеса̀ къ вы́шнемꙋ съгл҃етъ , и҆ ст҃ыѧ вы́шнѧго смириⷮ и҆ помы́слитъ премѣнити времена̀ и҆ ꙁако́нъ . и҆ дастьсѧ в рꙋкꙋ е҆го до вре́мене и҆ вре́менꙋ , и҆ полъ вре́мене . и҆ сꙋ́дище сѧ́детъ , и҆ вла́сть е҆го преставѧтъ , ꙗ҆́ко потреби́ти и҆ погꙋби́ти до конца̀ . црⷵтво же и҆ влаⷵ и҆ вели́чество црⷵтва и҆же поⷣ всѣмъ нб҃семъ , дастьсѧ ст҃ымъ вы́шнѧⷢ‍҇ . црⷵтво же е҆го , црⷵтво вѣчное . и҆ вс҄ѧ вла́сти томꙋ рабо́тати начнꙋтъ и҆ послꙋшати · до ꙁдѣ сконча́нїе словеси · А҆ꙁъ данїилъ , на долꙁѣ ра́ꙁꙋми моѝ смꙋща́хꙋ мѧ , и҆ ѻꙁречь моѧ̀ премѣни́сѧ на мн҄ѣ , и гл҃ъ въ срⷣцы мое̑мъ снабдⷯѣ ·
Глⷡ‍҇а , и҃ · Видѣнїе , ѳ҃ · Въ лѣто тре́тїе црⷵтва валтасара цр҃ѧ , видѣнїе ꙗ҆́ви́сѧ мн҄ѣ , а҆ꙁъ данїилъ поꙗ҆́вльшемсѧ мн҄ѣ прежⷣе . и҆ бѣ́хъ в сꙋсои сва́ри ꙗже еⷵ въ странѣ е҆ламъстѣ . и҆ ви́дѣхъ въ видѣнїи а҆ки бѣ́хъ на ѹ҆ва́лѣ . и҆ въꙁдви́гъ ѻ́чи свои , и҆ ви́дѣхъ . и҆ с҄е ѻ҆ве́нъ е҆ді́нъ стоѧ на ѹ҆ва́лѣ томꙋ же дв҄а ро́га , ро́га же высо́ка , е҆ді́нъ же вы́шнїи и҆же въсхожда́ше послѣжде . и҆ ви́дѣхъ ѻ҆ве́нъ бꙋдꙋщь по́ морю , и҆ на сѣверъ , и҆ на ю́гъ , и҆ на восто́ченъ . и҆ вс҄и ѕвѣрїе не станⷮꙋ преⷣ нимъ , и҆ не бѣа́ше и҆ꙁбавлѧ́юща и҆ꙁ рꙋки е҆го . и҆ сътвори по во́ли свое́и и҆ воꙁвели́чисѧ . а҆́ꙁ же бѣхъ смыш̾лѧѧ · И҆ с҄е коꙁе́лъ коꙁїи и҆дѧ́ше ѿ восто́къ на лице всеѧ̀ ꙁемлѧ , и҆ не бѣ прикаса́ѧсѧ ꙁемлѝ . и҆ коꙁлꙋ̀ томꙋ̀ рогъ види́мъ междꙋ ѻ҆чи́ма е҆го . и҆ прїиде до ѻ҆́вна и҆мꙋщаго рога̀ е҆гоже ви́дѣхъ стоа́ща на ѹ҆валѣ , и҆ течѐ к немꙋ̀ , предо мно́ю , въ си́лѣ крѣпости е҆го . и҆ ви́дѣхъ и҆̀ доходѧ́щь до ѻ҆вна̀ и҆ раꙁгнѣвасѧ к немꙋ , и҆ пораꙁи ѻ҆вна̀ , и҆ съкрꙋши ѻ҆́ба ро́га е҆го , и҆ попра и҆̀ , и҆ не бѣа́ше и҆же и҆̀ и҆ꙁба́витъ  . коꙁелъ же коꙁїи воꙁвели́чисѧ . и҆ внегда̀ раскрепѣ съкрꙋшисѧ ро́гъ е҆го вели́кїи , и҆ въꙁы́идоша дрꙋꙁїи четы́ре ро́ꙁи поⷣ нимъ , по четы́рехъ вѣтрехъ нбⷵныхъ . и҆ ѿ е҆ді́наго ихъ въꙁыиде ро́гъ е҆ді́нъ крѣпокъ . и воꙁвели́чисѧ и҆ꙁли́ха къ ю́гꙋ , и҆ къ восто́кꙋ , и҆ къ ꙁа́падꙋ . и҆ въꙁвели́чисѧ до си́лы нбⷵныѧ , и҆ падѐ на́ ꙁемлю ѿ си́лы и҆ ѿ ѕвѣꙁдъ , и҆ попра ѧ҆̀ . и҆ до́ндеже а҆рхїстрати́гъ и҆ꙁба́витъ плѣн̾ники . того ради и҆ тре́ба смѧте́сѧ . и҆ быⷵ и҆ поспѣсѧ е҆мꙋ . и҆ ст҃ое ѻ҆пꙋстѣ́ет̾ . и҆ да́стьсѧ на тре́бꙋ грѣхъ . и҆ повръжесѧ пра́вда на́ ꙁемлю , и҆ сътворѝ и҆ поспѣсѧ е҆мꙋ · И҆ слы́шахъ е҆ді́наⷢ‍҇ ст҃го гл҃юща , и҆ рече е҆ді́нъ ст҃ыи ѳеⷧ‍҇монїи гл҃ющꙋ е҆мꙋ . и҆ доколѣ видѣнїе ста́нетъ и тре́ба ѻ҆тѧ́таѧ , и҆ грⷯѣ ѻ҆пꙋстѣнїѧ дан̾ныи , и҆ ст҃ое и҆ си́ла попереⷮсѧ . и҆ рече е҆мꙋ , до́ вечера и҆ ѹ́тра , дн҃ъ ты́сѧщи , и҆ с҃ . и҆ ѻ҆чи́стиⷮсѧ ст҃ое · И҆ бы́сть внегда̀ ви́дѣхъ а҆́ꙁъ данїи́лъ видѣнїе , и҆ прошахъ смышленїа . и҆ с҄е ста̀ предо мно́ю а҆ки ѻ҆́браꙁъ мꙋжескь . и҆ слы́шахъ гла́съ мꙋжескь средѣ ѹ҆валъ . и҆ приꙁва̀ , и҆ рече , гаврїи̑ле скажи видѣнїе ѻ҆́номꙋ . и҆ прїиде , и҆ ста̀ дръжасѧ стоа́нїа мое̑го . и҆ е҆гда̀ прїиде , ѹ҆жасоⷯсѧ и҆ падохъ ни́ць на ꙁемлѝ . и҆ рече къ мнѣ , раꙁꙋмѣи сн҃е чл҃чь , е҆щѐ б҄о до го́да сконча́нїе видѣнїю . и҆ е҆гда̀ гл҃аше со мно́ю , падохъ ни́ць на ꙁемлѝ . и҆ прикоснꙋсѧ мнѣ , и҆ поста́ви м҄ѧ на но́гꙋ мое́ю , и҆ рече , с҄е а҆ꙁъ въꙁвѣ́стꙋю тебѣ бы́шащаѧ послѣди гнѣвнаѧ сн҃омъ людїи твои̑хъ , ꙗ҆́ко в го́дъ сконча́нїю пребыва́етъ . ѻ҆́веⷩ‍҇ и҆же видѣ и҆мꙋщь рога , цр҃ь е҆сть миⷣскь и҆ прьскь . а҆ коꙁелъ коꙁїи , цр҃ь е҆́л̾лин̾скь е҆сть . ро́гъ же вели́кїи и҆же междꙋ ѻ҆чи́ма е҆го , т҄о е҆сть цр҃ь пр́ьвыи . семꙋ же съкрꙋшившꙋсѧ е҆же ста́ша четы́ре ро́ꙁи поⷣ ниⷨ . четыре црⷵтва въста́нꙋтъ ѿ страны̀ е҆го , не въ крѣпости же е҆го . и҆ послѣди цр҃ьства е҆мꙋ скон̾чавающимсѧ грѣхоⷨ и҆хъ . въста́нетъ цр҃ь беꙁъсра́мныⷨ лицемъ , раꙁꙋмѣѧ гада́нїѧ , и҆ дръжавна крѣпость е҆го , не въ крѣпостиⷤ‍ⷷ е҆го . и҆ ѹ҆пра́витъ , и҆ сътворитъ , и҆ расы́плет̾ крѣпкїѧ , и҆ лю́ди ст҃ы , и҆ ꙗ҆ремъ жаже́лѧ е҆го и҆спра́витъ , лꙋка в̾ рꙋцѣ е҆го . и҆ въ срⷣцы свое̑м̾ въꙁвели́читсѧ , и҆ лꙋ́ками расы́плетъ мно́ги ꙗ҆́же воꙁмо́жеⷮ прельстити . и҆ на пагꙋбꙋ мно́гомъ въста́нетъ , и҆ а҆ки ли́ца рꙋкою съкрꙋши́тъ . и҆ видѣнїе ѹ҆трины и҆ вечера , речен̾наго , и҆стин̾но е҆сть . ты́ же ꙁнамена́и видѣнїе , ꙗ҆ко въ дн҃и мно́ги е҆сть · А҆́ꙁ же данїи́лъ ѹ҆спохъ , и҆́ крьж̾деваⷯ до дн҃їи мно́гъ . и҆ въстахъ , и҆ творѧхъ дѣлеса цр҃ѧ . и҆ почюждахсѧ видѣнїю , и҆ не бѣ́аше раꙁꙋмѣва́ющаго ·
Глⷡ‍҇а , ѳ҃ · Въ прьвое лѣто да́рїѧ сн҃а сѷи́рова ѿ племени мид̾ска и҆же црⷵтвова̀ въ црⷵтвѣ хаⷧ‍҇де́истѣ · Въ лѣто е҆дїно црⷵтва е҆го , а҆ꙁъ данїи́лъ раꙁꙋмѣхъ въ кни́гахъ число̀ лѣтъ е҆же быⷵ сло́во гн҃е къ і҆еремїи прⷪ‍҇ркꙋ , на скончанїе ѻ҆пꙋстѣнїѧ і҆ерⷵлимлѧ се́дмьдесѧ́тъ лѣтъ . и҆ да́хъ лицѐ свое къ г҃ꙋ б҃ꙋ , ꙗ҆́ко въꙁыскати моли́твы и҆ проше́нїѧ съ а҆лка́нїемъ , и҆ въ врѣтищи и҆ пе́пелѣ . и҆ моли́хсѧ къ г҃ꙋ б҃ꙋ мое̑мꙋ , і҆ и҆сповѣдахсѧ е҆мꙋ , и҆ рѣхъ · Ги҃ б҃е вели́кїи и чю́дныи , и҆ снабдѣваѧ́й ꙁавѣтъ твои и҆ млⷵть твою любѧ́щимъ т҄ѧ , и҆ снабдѧ́щимъ ꙁа́повѣди твоѧ . съгрѣши́хомъ , и҆ беꙁаконова́хомъ , нечествова́хомъ , и҆ склони́хомсѧ ѿ ꙁа́повѣдеи твои̑хъ , и҆ ѿ сꙋдовъ твои̑хъ . и҆ не послꙋшахомъ ра́бъ твои̑хъ прⷪ‍҇ркъ , и҆же гл҃аша въ и҆мѧ̀ твое къ цр҃емъ на́шимъ , и҆ къ кнѧ́ꙁемъ на́шимъ , и҆ ѿц҃емъ на́шим̾ , и҆ всѣмъ лю́демъ ꙁемлѧ̀ . тебѣ г҃и пра́вда , на́м же стыдѣнїе лицꙋ̀ ꙗ҆́ко и҆ дн҃ь сїи мꙋжꙋ і҆ѹ́динꙋ . и҆ живꙋщиⷨ въ і҆ерⷵлимѣ , и҆ всемꙋ і҆и̑лю , бли́жниⷨ и҆ да́лнимъ въ все́и ꙁемлѝ , и҆дѣже ѧ҆̀ е҆си раꙁсѣ́ѧлъ та́мо въ ѿврьже́нихъ и҆хъ , и҆м̾же сѧ ѿврьгоша тебе г҃и · намъ стыдѣнїе лицꙋ̀ , и҆ цр҃емъ на́шимъ , и҆ кнѧѕемъ нашимъ , и҆ ѿц҃емъ на́шимъ и҆же съгрѣши́хом̾ тебѣ · Гꙋ҃ же б҃ꙋ нашемꙋ щедроты̀ и҆ ѻ҆цыще́нїѧ , ꙗ҆́ко ѿстꙋпи́хом̾ ѿ г҃а . и҆ не послꙋшахомъ гласа г҃а б҃а на́шего ходи́ти въ ꙁако́нѣ е҆го , и҆же дасть преⷣ лицемъ на́шимъ въ рꙋкꙋ ра́бъ е҆го прⷪ‍҇ркъ . и҆ весь і҆и̑л҃ь престꙋпѝ ꙁако́нъ твои , и҆ склони́сѧ е҆же не послꙋшати гла́са твое̑̑го . и҆ прїиде на́ ны клѧ́тва , и҆ ꙁаклѧ́тїе в̾пи́саное въ ꙁако́нѣ моѷсїѻвѣ ра́ба бж҃їѧ , ꙗ҆́ко съгрѣшихомъ е҆мꙋ . и҆ ѹ҆ставѝ словеса̀ своѧ̀ ꙗ҆́же гл҃а на ны , и҆ на сꙋдїѧ на́ша и҆же сꙋди́ша на́мъ , и҆ навестѝ на́ ны ѕло́бы вели́ки ꙗ҆цѣ́х же не было поⷣ всѣмъ нб҃семъ , по всемꙋ бывшемꙋ въ і҆ерⷵлимѣ . ꙗ҆́коже е҆сть в̾пи́сано въ ꙁако́нѣ моѷсїѻвѣ , вс҄е ѕло̀ приведе на́ ны . и҆ не помоли́хомсѧ лицꙋ̀ г҃а б҃а на́шего , ѿвратитисѧ ѿ непра́вдъ на́шихъ , и҆ ꙗ҆́ко слы́слити въ все́и и҆́стиннѣ твое́и г҃и . и҆ ѹ҆бꙋди́сѧ г҃ь б҃ъ на ѕло́бꙋ на́шꙋ , и҆ наведе на́ ны . ꙗ҆́ко праведенъ г҃ь б҃ъ на́шъ въ всемъ дѣѧ́нїи е҆го е҆же сътворѝ , и҆ не послꙋшахоⷨ гласа е҆го · И҆ н҃нѣ г҃и б҃е наш̾ , и҆же и҆ꙁведѐ лю́ди своа ѿ ꙁеⷨлѧ̀ е҆гѷпеⷮски рꙋко́ю крѣп̾кою , и҆ сътворѝ себѣ само́мꙋ ꙗ҆́ко и҆ дн҃ь сїи . съгрѣши́хомъ , и҆ беꙁако́нновахомъ г҃и всѣмъ помилованїемъ твоим̾ . да сѧ ѿврати́тъ ꙗ҆́рость твоѧ ѿ гра́да твое̑го і҆ерⷵлима , и҆ ѿ горы̀ ст҃ыѧ твое҆́ѧ . ꙗ҆́ко съгрѣши́хом̾ непра́вдами и҆ беꙁако́нїемъ ѿц҃ь на́шихъ , и҆ гра́дъ твои и҆ лю́дїе твоѝ въ ѹ҆кори́ꙁнꙋ бы́ша въ всѣхъ ѻ́крⷵт̾ныⷯ насъ . и҆ н҃нѣ г҃и б҃е нашъ ѹ҆слы́ши мл҃твꙋ раба твое̑го и҆ проше́нїе е҆го . и҆ ꙗ҆вѝ лицѐ свое на ѻ҆сщ҃енїе твоѐ ѻ҆пꙋстѣвшее себе ра́ди г҃и . приклонѝ г҃и б҃е мои слⷯꙋ твои , и҆ ѹ҆слы́ши . ѿврьꙁи ѻ҆́чи твоѝ и҆ ви́ждь потребле́нїе на́ше , и҆ гра́да твое̑го в не́мже проꙁва́сѧ и́мѧ твое  . ꙗ҆́ко не на́шими пра́вдами м҄ы ѹ҆пова́ю̑ще ѻ҆чища́емъ ни щедротою на́шею преⷣ тобо́ю , н҄о къ щедрота́мъ твоиⷨ мно́гимъ г҃и . щедротами ѹ҆слы́ши г҃и , ѻ҆цысти г҃и , вон̾мѝ г҃и , и҆ сътворѝ . и҆ не премедлѝ тебе ра́ди б҃е мои , ꙗ҆́ко и́мѧ твое приꙁва́сѧ в лю́деⷯ твои̑хъ и҆ въ градѣ твое̑мъ . е҆щеⷤ‍ⷷ м҄и гл҃ющꙋ и҆ молѧ́щꙋ , і҆ и҆сповѣда́ю̑щꙋ грѣхѝ своѧ , и҆ грѣхѝ людїи свои̑хъ і҆и̑л҃ѧ , и҆ припадающꙋ м҄и преⷣ гм҃ъ бм҃ъ мои̑мъ , ѻ҆ горѣ ст҃ѣи е҆го · И҆ е҆ще гл҃ющꙋ м҄и в̾ моли́твѣ , и҆ с҄е мꙋжъ гаврїилъ е҆гоже ви́дѣхъ въ видѣнїи мое̑мъ в нача́лѣ парѧщⷶ и҆ прикоснꙋсѧ мн҄ѣ а҆ки в ча́съ тре́бы вече́рнѧѧ . и҆ накаꙁа́ мѧ , и҆ гл҃а къ мнѣ . и҆ рече , данїиле , нн҃ѣ и҆ꙁыидо́хъ ѹ҆стро́ити тебѣ ра́ꙁꙋмъ . в нача́ло мл҃твы твоеѧ и҆ꙁы́иде сло́во , и҆ а́ꙁъ прїидоⷯ съвѣсти́ти тебѣ , ꙗ҆́коже мꙋжъ помышле́нїи е҆си т҄ы · Раꙁмы́сли же въ словеси , и҆ раꙁꙋмѣ́и въ ꙗ҆вле́нїи . о҃ сеⷣми́нъ съкрати́шасѧ ѻ҆ лю́дехъ твои̑хъ и҆ ѻ҆ гра́дѣ твоеⷨ ст҃ѣмъ , до́н̾деже ѻ҆бет̾ша́етъ съгрѣше́нїе , и҆ скон̾ча́етсѧ грѣ́хъ , и҆ ꙁнамена́ютсѧ грѣси , и҆ ѻ҆цыстѧⷮсѧ непра́вды . и҆ приведе́тсѧ пра́вда вѣчнаѧ , и҆ ꙁнамена́етсѧ видѣ́нїе пррⷪ‍҇къ . и҆ пома́жетсѧ ст҃ыи ст҃ыⷯ . и҆ ѹ҆вѣ́си и҆ раꙁꙋмѣ́еши , ѿ и҆схо́да словеси ꙗ҆́ко ѿвѣща́ти и҆ ꙗ҆́ко съгради́ти і҆ерⷵлі́мъ , до х҃а старѣ́ишины , сеⷣми́нъ сеⷣмь , и҆ сеⷣми́нъ ѯ҃ , и҆ в҃ . и҆ въꙁврати́тсѧ и҆ съградитсѧ широ́цѣ и҆ ꙁабра́ла і҆ и҆стощаⷮсѧ лѣта . и҆ по сеⷣминахъ ѯ҃ и҆ в҃ , потребиⷮсѧ пома́ꙁанїе и҆ сꙋ́дъ  . граⷣ же и҆ ст҃ое расы́плетсѧ съ старѣ́ишиною грѧдꙋщимъ . и҆ потребѧ́тсѧ а҆ки в̾ потопѣ , и҆ до кон̾ца ра́ти съкраще́нѣ  . и҆ раꙁ̾блажи́тъ ꙁавѣтъ мно́ꙁѣмъ сеⷣмина е҆ді́на . по́л̾ же сеⷣмины и҆ ста́витъ тре́бники и҆ тре́бꙋ . и҆ кри́лꙋ ѡ потребле́нїѧ и҆ до скон̾ча́нїѧ и҆ пот̾ща́нїѧ в̾чини́тъ на поги́бель . и҆ раꙁ̾блажи́тъ ꙁавѣтъ мно́ꙁѣмъ сеⷣмина е҆ді́на . в по́л̾ же сеⷣмины ѿи̑меⷮсѧ тре́ба , и҆ въꙁлїѧ́нїе на ст҃ыи храⷨ . ѻ҆мръꙁѣ́нїе и҆ ѻ҆пꙋстѣ́нїе и҆ до скоⷩ‍҇ча́нїа го́дꙋ , скон̾ча́нїе да́стьсѧ на ѻ҆пꙋстѣ́нїе ·
Глⷡ‍҇а , і҃ · В лѣто пе́рвое кѷрово цр҃ѧ прьска , сло́во ꙗ҆́ви́сѧ данїи́лꙋ , е҆мꙋже проꙁва́сѧ и҆мѧ валтаса́ръ . и҆стин̾но же сло́во , и҆ си́ла вели́ка , и҆ ра́ꙁꙋмъ да́стьсѧ е҆мꙋ въ ꙗ҆вле́нїе · В т҄ы дн҃и а҆ꙁъ данїи́лъ бⷯѣ желѣѧ тр҄и сеⷣми́ны дн҃ьныхъ , хлѣ́ба помы́слена не ꙗ҆доⷯ , и҆ мѧ́со и҆ вино не вни́де въ ѹ҆ста̀ моа , и ма́стїю не пома́ꙁах̾сѧ , до три сеⷣми́нъ дн҃ьныⷯ . въ дн҃ь е҃і , а҃ мⷵца , а҆ꙁъ бѣ́хъ бли́ꙁъ рѣкѝ вели́кїѧ с҄и е҆сть е҆деке́ль . и҆ въꙁⷣвиго́хъ ѻ҆чи свои и ви́дѣхъ . и҆ с҄е мꙋж́ъ ѻ҆блъче́нъ въ багрѧни́цꙋ , и҆ чресла е҆го препоꙗ҆́сани ꙁла́томъ свѣтломъ , тѣ́ло же е҆го а҆ки ѳарси́съ , лице же е҆го а҆ки ѻ҆ꙁречь мо́лнїѧ , ѻ҆́чи же е҆го а҆ки свѣща ѻ҆́гнены . и҆ мы́шцы е҆го и҆ го́лени а҆ки ѻ҆ꙁреⷱ‍҇ мѣ́ди блиска́ющасѧ . глаⷵ же словеⷵ е҆го а҆ки глаⷵ наро́да . и ви́дѣхъ а҆ꙁъ е҆ді́нъ данїи́лъ  . а҆ мꙋ́жи и҆же со мно́ю не ви́дѣша ꙗ҆́вле́нїѧ , н҄о ѹ҆́жасть вели́ка паде на ни́хъ , и҆ ѿбѣгнꙋша въ стра́сѣ . а҆ꙁ же ѻ҆ста́хъ е҆ді́нъ , и҆ ви́дѣхъ ꙗ҆вле́нїе вели́кое с҄е . и҆ не ѻ҆ста̀ въ мнѣ крѣ́пость , и҆ сла́ва моѧ ѻ҆брати́сѧ въ расыпанїе , и҆ не ѹ҆держа́хъ крѣ́пости . и слы́шахъ глаⷵ словесе е҆го , и҆ внегда̀ слы́шахъ бѣхъ преклоненъ , лице же мое на ꙁемлѝ . и҆ с҄е рꙋка прикаса́ющесѧ мнѣ , и҆ въста́ви м҄ѧ на колѣ́нѣ мои , и҆ на стопы рꙋ́кꙋ мое̑ю · И҆ рече къ мнѣ , данїи́ле мꙋ́жꙋ помышле́нїи , раꙁꙋмѣ́и въ словесѣхъ сиⷯ ꙗ҆́же а҆ꙁъ гл҃ю к тебѣ , и҆ ста́ни на стоа́нїи свое̑мъ , ꙗ҆́ко нн҃ѣ посла́нъ е҆смь к тебѣ . и҆ е҆гда̀ съгл҃а сло́во с҄е къ мнѣ , въстаⷯ съ трꙋсоⷨ . и҆ рече къ мнѣ , не бо́исѧ данїи́ле , ꙗ҆́ко ѿ перваго дн҃е вон̾же пода́сть срⷣце свое ꙗ҆́ко раꙁꙋмѣти , и трꙋди́тисѧ предо мно́ю бм҃ъ твои̑мъ , ѹ҆слышашасѧ словеса твоѧ̀ , а҆ꙁ̾ же прїидо́хъ въ словесе́хъ твои̑хъ · Кн҃ѕь же црⷵтва прьска стоѧ́ше проти́вꙋ мнѣ двадесѧти и҆ е҆ді́нъ дн҃ь . и҆ с҄е михаи̑лъ е҆ді́нъ ѿ старѣ́ишинъ прьвыхъ прїиде помощѝ мнѣ , и҆ того ѻ҆ста́вихъ съ кн҃ѕи црⷵтва прьска . и҆ прїидоⷯ скаꙁа́ти тебѣ е҆же срѧ́щеⷮсѧ лю́демъ твои̑мъ в̾ послⷣѣнѧѧ дн҃и , ꙗ҆ко с҄е видѣ́нїе въ дн҃и . и҆ внегда же гл҃а съ мно́ю по словесе́мъ симъ , даⷯ лице свое на́ ꙁемлю и҆ преклони́хсѧ . и҆ с҄е а҆ки ѻ҆ꙁреⷱ‍҇ чл҃ча прикосне́сѧ ѹ҆стⷯѣ мои̑хъ . и҆ ѿверꙁо́хъ ѹ҆ста̀ своѧ и҆ гл҃ахъ , и҆ рѣхъ къ стоѧщемꙋ предо мною . г҃и въ видѣ́нїи твое̑мъ ѻ҆брати́сѧ ѹ҆тро́ба моѧ въ мнѣ , и҆ не и҆мыи си́лы . ка́ко воꙁмо́же ра́бъ твои гл҃ати г҃и съ гм҃ъ симъ мои̑мъ . аⷥ бо ѿнемого́х̾сѧ и҆ ѿ нн҃ѣ не ста́нетъ въ мнѣ крѣпость , си́ла б҄о и҆ дыха́нїе не ѻ҆ста въ мнѣ · И҆ приложи и҆ прикосне́сѧ мнѣ ꙗ҆́ко ѻ҆ꙁречь чл҃ча , и҆ ѹ҆крѣпи м҄ѧ , и҆ реⷱ‍҇ м҄и , не бо́исѧ мꙋж́ꙋ помышле́нїи , ми́ръ тебѣ . мꙋжа́исѧ и҆ крѣпи́сѧ . и҆ е҆гда̀ гл҃а съ мно́ю ѹ҆крѣпи́х̾сѧ , и҆ рѣ́хъ , да гл҃етъ г҃ь мои , ꙗ҆́ко ѹ҆крѣпилъ мѧ е҆си . и҆ реⷱ‍҇ , а҆ще вѣ́си почто е҆смь пришеⷧ‍҇ к тебѣ . и҆ нн҃ѣ въꙁ̾вращꙋсѧ ꙗ҆́ко бра́титисѧ съ кн҃ѕемъ прьскоⷨ . а҆ꙁ̾ же и҆схожⷣахъ , кн҃ѕь же е҆л̾лин̾скь грѧдѧ́ше . н҄о да т҄и совѣтꙋ́ю въчине́ное въписа́нїе и҆стин̾ны . и҆ нѣ́сть ни е҆ді́ного поⷣдръжа́ща съ мно́ю ѻ҆ семъ , н҄о то́чїю миха́илъ кнѧ́ѕь вашъ ·
Глⷡ‍҇а , а҃і · Аꙁ̾ же въ пр́ьвое лѣто кѷрово ста́хъ въ дръжа́вꙋ и҆ крѣпость . и҆ прїидо́хъ да совѣстꙋ́ю тебѣ . с҄е е҆ще трїе цр҃и въста́нꙋтъ въ прьсеⷯ , четве́ртыи же раꙁбогатѣетъ бога́тества вели́ка паче всѣ́хъ . и҆ по прїѧ́тїи бога́тества , въста́нетъ на всѧ црⷵтва е҆л̾линъ си́хъ . и҆ въста́нетъ дрꙋгїи цр҃ь си́ленъ , и҆ ѻ҆бладаеⷮ вла́стїю мно́гою , и҆ сътво́ритъ въ во́лю свою . и҆ дон̾деже стои̑тъ . црⷵтво е҆го съкрꙋши́тсѧ , и҆ раꙁдѣлиⷮсѧ на четы́ре вѣтры нбⷵныѧ , и҆ не на конецъ  , ни въ вла́сть е҆го е҆ю́же съвладѣ . ꙗ҆́ко раꙁори́тисѧ црⷵтвꙋ е҆го , и҆ дрꙋгїи беꙁ нихъ ѿда́стьсѧ . и҆ ѹ҆крѣпи́тсѧ цр҃ь ю҆́жныи , и҆ ѿ шасѧ словеса твоѧ̀ , а҆ꙁ̾ же прїидо́хъ въ словесе́хъ твои̑хъ · Кн҃ѕь же црⷵтва прьска стоѧ́ше проти́вꙋ мнѣ двадесѧти и҆ е҆ді́нъ дн҃ь . и҆ с҄е михаи̑лъ е҆ді́нъ ѿ старѣ́ишинъ прьвыхъ прїиде помощѝ мнѣ , и҆ того ѻ҆ста́вихъ съ кн҃ѕи црⷵтва прьска . и҆ прїидоⷯ скаꙁа́ти тебѣ е҆же срѧ́щеⷮсѧ лю́демъ твои̑мъ в̾ послⷣѣнѧѧ дн҃и , ꙗ҆ко с҄е видѣ́нїе въ дн҃и . и҆ внегда же гл҃а съ мно́ю по словесе́мъ симъ , даⷯ лице свое на́ ꙁемлю и҆ преклони́хсѧ . и҆ с҄е а҆ки ѻ҆ꙁреⷱ‍҇ чл҃ча прикосне́сѧ ѹ҆стⷯѣ мои̑хъ . и҆ ѿверꙁо́хъ ѹ҆ста̀ своѧ и҆ гл҃ахъ , и҆ рѣхъ къ стоѧщемꙋ предо мною . г҃и въ видѣ́нїи твое̑мъ ѻ҆брати́сѧ ѹ҆тро́ба моѧ въ мнѣ , и҆ не и҆мыи си́лы . ка́ко воꙁмо́же ра́бъ твои гл҃ати г҃и съ гм҃ъ симъ мои̑мъ . аⷥ бо ѿнемого́х̾сѧ и҆ ѿ нн҃ѣ не ста́нетъ въ мнѣ крѣпость , си́ла б҄о и҆ дыха́нїе не ѻ҆ста въ мнѣ · И҆ приложи и҆ прикосне́сѧ мнѣ ꙗ҆́ко ѻ҆ꙁречь чл҃ча , и҆ ѹ҆крѣпи м҄ѧ , и҆ реⷱ‍҇ м҄и , не бо́исѧ мꙋж́ꙋ помышле́нїи , ми́ръ тебѣ . мꙋжа́исѧ и҆ крѣпи́сѧ . и҆ е҆гда̀ гл҃а съ мно́ю ѹ҆крѣпи́х̾сѧ , и҆ рѣ́хъ , да гл҃етъ г҃ь мои , ꙗ҆́ко ѹ҆крѣпилъ мѧ е҆си . и҆ реⷱ‍҇ , а҆ще вѣ́си почто е҆смь пришеⷧ‍҇ к тебѣ . и҆ нн҃ѣ въꙁ̾вращꙋсѧ ꙗ҆́ко бра́титисѧ съ кн҃ѕемъ прьскоⷨ . а҆ꙁ̾ же и҆схожⷣахъ , кн҃ѕь же е҆л̾лин̾скь грѧдѧ́ше . н҄о да т҄и совѣтꙋ́ю въчине́ное въписа́нїе и҆стин̾ны . и҆ нѣ́сть ни е҆ді́ного поⷣдръжа́ща съ мно́ю ѻ҆ семъ , н҄о то́чїю миха́илъ кнѧ́ѕь вашъ ·
Глⷡ‍҇а , а҃і · Аꙁ̾ же въ пр́ьвое лѣто кѷрово ста́хъ въ дръжа́вꙋ и҆ крѣпость . и҆ прїидо́хъ да совѣстꙋ́ю тебѣ . с҄е е҆ще трїе цр҃и въста́нꙋтъ въ прьсеⷯ , четве́ртыи же раꙁбогатѣетъ бога́тества вели́ка паче всѣ́хъ . и҆ по прїѧ́тїи бога́тества  , въста́нетъ на всѧ црⷵтва е҆л̾линъ си́хъ . и҆ въста́нетъ дрꙋгїи цр҃ь си́ленъ , и҆ ѻ҆бладаеⷮ вла́стїю мно́гою , и҆ сътво́ритъ въ во́лю свою . и҆ дон̾деже стои̑тъ . црⷵтво е҆го съкрꙋши́тсѧ , и҆ раꙁдѣлиⷮсѧ на четы́ре вѣтры нбⷵныѧ , и҆ не на конецъ  , ни въ вла́сть е҆го е҆ю́же съвладѣ . ꙗ҆́ко раꙁори́тисѧ црⷵтвꙋ е҆го , и҆ дрꙋгїи беꙁ нихъ ѿда́стьсѧ . и҆ ѹ҆крѣпи́тсѧ цр҃ь ю҆́жныи , и҆ ѿ шасѧ словеса твоѧ̀ , а҆ꙁ̾ же прїидо́хъ въ словесе́хъ твои̑хъ · Кн҃ѕь же црⷵтва прьска стоѧ́ше проти́вꙋ мнѣ двадесѧти и҆ е҆ді́нъ дн҃ь . и҆ с҄е михаи̑лъ е҆ді́нъ ѿ старѣ́ишинъ прьвыхъ прїиде помощѝ мнѣ , и҆ того ѻ҆ста́вихъ съ кн҃ѕи црⷵтва прьска . и҆ прїидоⷯ скаꙁа́ти тебѣ е҆же срѧ́щеⷮсѧ лю́демъ твои̑мъ в̾ послⷣѣнѧѧ дн҃и , ꙗ҆ко с҄е видѣ́нїе въ дн҃и . и҆ внегда же гл҃а съ мно́ю по словесе́мъ симъ , даⷯ лице свое на́ ꙁемлю и҆ преклони́хсѧ . и҆ с҄е а҆ки ѻ҆ꙁреⷱ‍҇ чл҃ча прикосне́сѧ ѹ҆стⷯѣ мои̑хъ . и҆ ѿверꙁо́хъ ѹ҆ста̀ своѧ и҆ гл҃ахъ , и҆ рѣхъ къ стоѧщемꙋ предо мною . г҃и въ видѣ́нїи твое̑мъ ѻ҆брати́сѧ ѹ҆тро́ба моѧ въ мнѣ , и҆ не и҆мыи си́лы . ка́ко воꙁмо́же ра́бъ твои гл҃ати г҃и съ гм҃ъ симъ мои̑мъ . аⷥ бо ѿнемого́х̾сѧ и҆ ѿ нн҃ѣ не ста́нетъ въ мнѣ крѣпость , си́ла б҄о и҆ дыха́нїе не ѻ҆ста въ мнѣ · И҆ приложи и҆ прикосне́сѧ мнѣ ꙗ҆́ко ѻ҆ꙁречь чл҃ча , и҆ ѹ҆крѣпи м҄ѧ , и҆ реⷱ‍҇ м҄и , не бо́исѧ мꙋж́ꙋ помышле́нїи , ми́ръ тебѣ . мꙋжа́исѧ и҆ крѣпи́сѧ . и҆ е҆гда̀ гл҃а съ мно́ю ѹ҆крѣпи́х̾сѧ , и҆ рѣ́хъ , да гл҃етъ г҃ь мои , ꙗ҆́ко ѹ҆крѣпилъ мѧ е҆си . и҆ реⷱ‍҇ , а҆ще вѣ́си почто е҆смь пришеⷧ‍҇ к тебѣ . и҆ нн҃ѣ въꙁ̾вращꙋсѧ ꙗ҆́ко бра́титисѧ съ кн҃ѕемъ прьскоⷨ . а҆ꙁ̾ же и҆схожⷣахъ , кн҃ѕь же е҆л̾лин̾скь грѧдѧ́ше . н҄о да т҄и совѣтꙋ́ю въчине́ное въписа́нїе и҆стин̾ны . и҆ нѣ́сть ни е҆ді́ного поⷣдръжа́ща съ мно́ю ѻ҆ семъ , н҄о то́чїю миха́илъ кнѧ́ѕь вашъ ·
Глⷡ‍҇а , а҃і · Аꙁ̾ же въ пр́ьвое лѣто кѷрово ста́хъ въ дръжа́вꙋ и҆ крѣпость . и҆ прїидо́хъ да совѣстꙋ́ю тебѣ . с҄е е҆ще трїе цр҃и въста́нꙋтъ въ прьсеⷯ , четве́ртыи же раꙁбогатѣетъ бога́тества вели́ка паче всѣ́хъ . и҆ по прїѧ́тїи бога́тества  , въста́нетъ на всѧ црⷵтва е҆л̾линъ си́хъ . и҆ въста́нетъ дрꙋгїи цр҃ь си́ленъ , и҆ ѻ҆бладаеⷮ вла́стїю мно́гою , и҆ сътво́ритъ въ во́лю свою . и҆ дон̾деже стои̑тъ . црⷵтво е҆го съкрꙋши́тсѧ , и҆ раꙁдѣлиⷮсѧ на четы́ре вѣтры нбⷵныѧ , и҆ не на конецъ  , ни въ вла́сть е҆го е҆ю́же съвладѣ . ꙗ҆́ко раꙁори́тисѧ црⷵтвꙋ е҆го , и҆ дрꙋгїи беꙁ нихъ ѿда́стьсѧ . и҆ ѹ҆крѣпи́тсѧ цр҃ь ю҆́жныи , и҆ ѿ кнѧ́ѕь е҆го , е҆ді́нъ ѹ҆крепѣ́етъ на́нь , и҆ ѻ҆блада́етъ вла́стїю мно́гою , кромѣ вла́сти е҆го . и҆ по лѣтехъ е҆го смири́тсѧ . и҆ дщѝ цр҃ѧ ю́ж̾ска вни́детъ къ сѣвер̾скꙋ цр҃ю , ꙗ҆коже сътвори́ти ꙁавѣтъ с ни́мъ . и҆ не ѹ҆дръжитъ крѣпости мы́шца , и҆ не ста́нетъ племѧ̀ е҆ѧ̀ . и҆ предастьсѧ та , и҆ привед̾шеи ю҆̀ и҆ дѣва , и҆ въкрѣплѧ́ѧи ю҆̀ въ врѣменехъ . и҆ въста́неⷮ ѿ цвѣта и҆ ѿ ко́ренїа е҆ѧ̀ на ѹ҆готова́нїе е҆го . и҆ прїидеⷮ въ си́лѣ , и҆ вни́деⷮ въ ѹ҆тверже́нїѧ цр҃ѧ сѣвер̾скаго , и҆ сътворитъ в нихъ , и҆ ѹ҆крепѣ́ет̾ в нихъ . и҆ богѝ и҆хъ съ слїа́ньми иⷯ , и҆ всѧ сосꙋды иⷯ похотѣны и҆ сребра̀  , съ плѣн̾ники принесетъ въ е҆гѷпеⷮ . и҆ то́и въста́нетъ по цр҃и сѣ́вер̾сте · И҆ вни́детъ въ црⷵтво цр҃ѧ ю́жнаго , и въꙁврати́тсѧ на свою ꙁе́млю . и҆ сн҃ове е҆го съберꙋтъ наро́дъ си́ленъ мно́гъ . и҆ вни́детъ грѧды́и потоплѧ́ѧ , и҆ мимои̑детъ , и҆ до крѣпости е҆го съни́детъ . и҆ раꙁгнѣ́ваеⷮсѧ и҆ то́и вра́титсѧ съ цр҃емъ сѣвер̾скоⷨ и҆ поста́витъ наро́дъ мно́гъ , и҆ предастьсѧ в рꙋцѣ е҆го народъ . и҆ поймⷮꙋ наро́дъ , и҆ въꙁвесели́тсѧ срⷣце е҆го , и҆ съдолѣ́етъ т̾маⷨ , и҆ не ѹ҆крепѣеⷮ . и҆ въꙁврати́тсѧ цр҃ь сѣ́вер̾скїи и҆ ѿведетъ наро́дъ мно́гъ  , и҆ на кон̾цы лⷮѣ прїидетъ грѧды́и вхо́домъ си́лою вели́кою и҆ съ и҆мѣ́нїемъ вели́комъ · И҆ в̾ та̀ лѣта мно́ѕи въста́нꙋтъ на цр҃ѧ ю́ж̾ска . и҆ сн҃ове расы́пателе людїи твои̑хъ въꙁдви́гнꙋтсѧ ꙗ҆ко поста́вити видѣнїе , и҆ ѿнемогⷮꙋсѧ . и҆ вни́детъ цр҃ь сѣ́вер̾скїи , и҆ пролѣеⷮ къ прьсти , и прїимеⷮ гра́ды тве́рды . мы́шцы же цр҃ѧ сѣвер̾ска не ста́нет̾ . и҆ въста́нꙋтъ и҆ꙁбо́рнїи е҆го , и҆ не бꙋдетъ крѣпости ꙗ҆́коже ста́ти . и҆ сътворитъ входѧ́и к не́мꙋ по во́ли свое́и , и҆ нѣсть стоѧ́щаго преⷣ лицеⷨ е҆го . и҆ ста́нетъ на ꙁемлѝ гавеи́рь , и҆ съвръши́тсѧ в рꙋцѣ е҆го . и҆ вчи́ниⷮ лицѐ свое вни́ти всеѧ си́лы црⷵтва свое̑го , и҆ пра́вѣ вс҄е сътво́ритъ с ниⷨ . и҆ дще́ре женѣ дасть е҆мꙋ бы́ти с нею , и҆ не томꙋ бꙋ́детъ , н҄и пребꙋдетъ ѹ҆ него . и҆ въꙁврати́тъ лицѐ свое въ ѻстровы , и҆ по́имет̾ мно́ги , и҆ пога́ситъ кнѧ́ѕѧ ѹ҆кори́ꙁна е҆го . ѻ҆ба́че ѹ҆кори́ꙁна е҆го въꙁврати́тсѧ е҆мꙋ . и҆ ѻ҆брати́тъ лицѐ свое въ крѣпость ꙁемлѧ̀ свое́ѧ , и҆ ѿнемо́жеⷮсѧ и҆ паде́тсѧ , и҆ не ѻ҆брѧ́щетсѧ . и҆ въста́нетъ ѿ ко́ренїѧ е҆го црⷵтво на ѹ҆готова́нїе е҆го , преводѧ и҆ творѧ сла́вꙋ црⷵтва . и҆ в т҄ы дн҃и съкрꙋшитсѧ и҆ не в личесѣхъ ни въ ра́ти . и҆ ста́нетъ въ ѹ҆готова́нїи е҆го похꙋли́сѧ , и҆ не да́ша на́нь сла́вы црⷵтва . и҆ прїидетъ съ ѻ҆би́лїемъ , и҆ съдолѣеⷮ црⷵтвꙋ ле́стьми . и҆ мы́шцы потоплѧ́ющаго пото́питесѧ ѿ лица̀ е҆мꙋ и҆ съкрꙋшитсѧ . и҆ старѣ́ишина ꙁавѣта . и҆ ѿ совокꙋпле́нїѧ сътвори́т̾ к немꙋ лесть . и҆ въꙁы́детъ и҆ съдолѣ́ет̾ е҆мꙋ в ма́лѣ странѣ . и҆ съ блажа́ишими страна́ми прїидетъ , и҆ сътвори́тъ е҆гоже не сꙋть сътвори́ли ѿц҃ы е҆мꙋ , и҆ ѿц҃ы ѿц҃ь е҆го . плѣне́нїемъ и҆ плѣне́нїи ми́ръ раꙁдѣлитъ , и҆ на е҆гѷпта помышлѧ́етъ мы́сль е҆го , и҆ до вре́мене . и҆ въста́неⷮ крѣпость е҆го и҆ срⷣце е҆го на цр҃ѧ ю́ж̾скаго в си́лѣ вели́цѣ . цр҃ь же ю́жескь сътво́ритъ с нимъ сѣчь си́лою вели́кою и҆ крѣ́пкою ѕѣло · И҆ не ста́нꙋт̾ ꙗ҆́ко помышлѧ́ютъ нань помышле́нїѧ . і҆ и҆ꙁ̾ꙗ̑дѧ́тъ досто́инаѧ е҆го и҆ съкрꙋши́тъ и҆ и си́лы расы́плетъ , и҆ падꙋтъ ꙗ҆́ꙁвенїи мно́ѕи . и҆ ѻ́ба цр҃ѧ и҆ срⷣце е҆ю на лꙋ́кованїе , и҆ на тра́пеꙁѣ е҆ді́нои съгл҃ета л̾жꙋ , и҆ не ѹ҆пра́виⷮсѧ . ꙗ҆́ко е҆ще конеⷰ‍҇ въ вре́мѧ · И҆ въꙁврати́тсѧ на свою ꙁемлю съ и҆мѣ́нїемъ мно́гомъ , и҆ срⷣце е҆го на ꙁавѣтъ ст҃ыи , и҆ сътвориⷮ , и҆ въꙁ̾врати́тсѧ на свою ꙁе́млю . и҆ въꙁ̾ꙗ҆́ри́тсѧ на ꙁавѣтъ ст҃ыи , и҆ въꙁ̾врати́тсѧ и҆ смы́слитъ на ѻ҆ста́вшаѧ ꙁавѣты , и҆ мы́шцы и҆ племѧ̀ ѿ него , и҆ ѻ҆сквернѧ́тъ сщ҃енїѧ  , и҆ преста́вѧтъ ѹ҆чаще́нїе , и҆ дадѧ́т̾ в н҄е ѻ҆гнꙋше́нїе и҆скажено . и҆ беꙁаконꙋ́ющеи ꙁавѣтъ наведꙋтъ съ пре́лестїю · Лю́дїе же вѣдꙋще б҃а своеⷢ‍҇ премо́гꙋтъ и҆ сътво́рѧтъ . и҆ смы́сленїи лю́дїе смы́слѧтъ мно́го , и҆ ѿнемо́гꙋтсѧ въ мечи и҆ въ пла́мене и҆ въ плѣне́нїи и҆ въ раꙁ̾грабле́нїе дн҃ьно́е . и҆ е҆гда ѿнемогꙋтсѧ помо́жеⷮⷮсѧ и҆мъ по́мощь мала . и҆ прило́жатсѧ мно́ѕи на́ нѧ съ пре́лестїю . и҆ ѿ смы́слившихъ ѿнемо́гꙋтсѧ , ꙗ҆ко раж̾жещи ѧ҆̀ і҆ иⷥбра́ти и҆ ѿкры́ти до кон̾цⷶ вре́мени , ꙗ҆́ко е҆ще въ вре́мѧ , и҆ сътво́ритъ по во́ли свое́и . и҆ цр҃ь въꙁвы́ситсѧ и҆ въꙁвели́читсѧ на всего бо́га , и҆ на б҃а бо́гъ съгл҃етъ преси́лне , и҆ ѹ҆пра́витъ дон̾деже скоⷩ‍҇ча́ет̾ гнѣвъ . въ сконча́нїе б҄о быва́етъ . и҆ до всѣхъ бо́гъ ѿц҃ь е҆го не смы́слиⷮ , ꙗ҆ко паче всѣхъ въꙁвели́читсѧ . и҆ бо́га маѻ́ꙁеи на мѣсте свое̑мъ съсла́витъ . и҆ бо́га е҆гоже не видѧ́ше ѿц҃ы е҆го въсла́витъ сребро́мъ и҆ ꙁла́томъ , и҆ камы́комъ цѣн̾нымъ , и҆ помышле́нїемъ . и҆ сътворитъ твердѣлемъ ѹ҆бѣжище съ бого́мъ чю́ждимъ е҆гоже поꙁна̀ , и҆ ѹ҆мно́жиⷮ сла́вꙋ , и҆ повине́тъ и҆мъ мно́ги , и҆ ꙁе́млю раꙁдѣ́литъ да́ровы . и҆ въ вре́мѧ коне́чное сни́детсѧ с нимъ цр҃ь сѣвер̾скїи въ ѻ҆рꙋжїи и҆ с кон̾ники , и҆ с кораблѝ мно́ги . и҆ вни́детъ въ ꙁе́млю съ расы́панїемъ и҆ съкрꙋшитъ , и҆ минеⷮ на ꙁемлю сѣ́вер̾скꙋ , и҆ мно́ѕи ѿнемо́гꙋтсѧ . сїи же сп҃сꙋтсѧ ѿ рꙋкѝ е҆до́млѧ и҆ моа́влѧ , и҆ ѿ вла́сти сн҃овъ а҆ммо́нь . и҆ прострѐ рꙋкꙋ свою на́ ꙁемлю , и҆ ꙁемлѧ̀ е҆гѷпет̾ска не бꙋдетъ въ сп҃се́нїе . и҆ съвластѝ начнеⷮ въ сокровен̾ныхъ ꙁла́та и҆ сребра̀ , и҆ въ всемъ по́хотнѣмъ е҆гѷпет̾стѣ . и҆ леѷви́т̾стѣ и҆ мѵр̾стѣ и҆ въ твердѣлехъ и҆хъ . и҆ слы́шанїѧ и҆ пот̾ща́нїа въꙁмꙋтѧ́тъ и҆̀ ѿ восто́к̾ же и҆ сѣверь . и҆ прїиде въ ꙗ҆́рости мно́ѕѣ , ꙗ҆ко погꙋби́ти и҆ нарещѝ мно́ги . и҆ пот̾кнꙋтъ кꙋщꙋ свою на е҆фадо́нѣ межⷣꙋ мо́рема на горѣ ст҃ѣи сѣ́вера ·
Глⷡ‍҇а , в҃і · И в то́и го́дъ въста́нетъ михаи́лъ кнѧ́ѕь вели́кїи , стоѧй ѹ҆ сн҃ов̾ людїи твоиⷯ . и҆ бꙋдетъ гоⷣ скорбѣ́нїѧ ꙗ҆́коⷤ‍ⷷ нѣсть было̀ такова̀ , и҆ быⷵ стра́сть на ꙁемлѝ града того . и҆ в то врѣмѧ сп҃сꙋтсѧ лю́дїе твоѝ вс҄и , и҆ ѻ҆брѣты́исѧ впи́санъ въ кни́ги . и҆ мно́ѕи спѧ́щеи и҆хъ въ ꙁе́мльнѣи прьсти въста́нꙋтъ . сїи въ жи́ꙁнь вѣчнꙋю , а҆ ѻ҆нѝ въ ѹ҆кори́ꙁнꙋ и҆ въ стыдѣ́нїе вѣчное · и҆ смыслившеи просвѣтѧ́тсѧ а҆ки свѣтъ твердѣлныи . и҆ ѿ правди́выхъ мно́гихъ а҆ки ѕвѣꙁды въ вѣки , и҆ е҆щѐ . тыⷤ‍ⷷ данїи́ле ꙁагради словеса̀ , и҆ ꙁна́менаи кни́ги до вре́мене скоⷩ‍҇ча́нїѧ . дон̾деже наѹ҆ча́тсѧ мно́ѕи , и҆ ѹ҆мно́житсѧ видѣ́нїе · И҆ ви́дѣхъ а҆ꙁъ данїилъ , и҆ с҄е дв҄а дрꙋга́ѧ стоѧ́сте е҆ді́нъ ѻ҆ сю́ю странꙋ̀ ѹ́стїѧ рѣцѣ , а҆ дрꙋгїи ѻ҆бо нꙋ странꙋ̀  . и҆ рѣхъ къ мꙋжꙋ ѻ҆блъче́номꙋ въ багрѧницꙋ , и҆же бѧ́ше врьхꙋ воды̀ рѣчныѧ , доко́лѣ скон̾ча́нїе ꙗ҆́же нарече чюдеса̀ . и҆ слы́шахъ ѡ мꙋжа ѻ҆блъче́наго въ багрѧни́цꙋ , и҆же бѧ́хꙋ врьхꙋ воды̀ рѣчны́ѧ , и҆ въꙁдви́же десницꙋ свою на нб҃о , и҆ клѧ́сѧ в̾ живꙋщей въ вѣки , ꙗ҆́ко въ вре́мѧ и҆ въ времене , и҆ в поⷧ‍҇ вре́мене . и҆ е҆гда сконча́етсѧ расы́панїе рꙋки людїи ѻ҆сщ҃енъ , и҆ ѹ҆вѣ́дѧтъ с҄е вс҄и . а҆ꙁ же слы́шахъ , и҆ не раꙁꙋмѣхъ . и҆ рѣх̾ , г҃и что послѣднѧѧ сихъ . и҆ рече , ходѝ данїиле , ꙗ҆́ко ꙁагражде́на словеса̀ и҆ ꙁнаменана до вре́мене сконча́наго · дон̾деже и҆щетꙋтсѧ и҆ ѻ҆бѣлѧ́тсѧ , и҆ раꙁгорѧ́тсѧ мно́ѕи и҆ ѻ҆ст҃ѧтсѧ . и҆ събеꙁаконꙋюⷮ беꙁакон̾ницы , и҆ не раꙁꙋмѣ́ ютъ вс҄и нечести́вїи , н҄о ѹ́мнїи раꙁꙋмѣюⷮ · ѡ времене же премененꙋ ѹ҆чаще́нїѧ , дн҃ъ а҃ с҃ч . бл҃женъ тръплѧ́и и҆ постигїи въ дн҃и ҂а҃ тл҃е . ты́ же и҆дѝ почива́и , е҆ще б҄о дн҃їе въ и҆сполне́нїе сконча́нїю и҆ почїеши , и҆ въста́неши въ прича́стїе свое въ сконча́нїе дн҃ъ . Цр҃ь же а҆стѷагиⷵ приложи́сѧ къ ѿц҃ем̾ свои̑мъ . и҆ прїѧ кѷръ пръсїинъ црⷵтво е҆го ·
Глⷡ‍҇а , г҃і · Бѣ мꙋжъ жи́выи въ вавѷло́нѣ , и́мѧ же е҆мꙋ і҆ѻ҆а̑ки́м̾ . и҆ поѧ̀ женꙋ е́йже и́мѧ сꙋса́на дщ̑и хел̾кїева , добра̀ ѕѣло , и҆ боѧ́щисѧ б҃а . роди́телѧ же еѧ̀ правⷣнва , и҆ наѹ҆чиста дще́рь свою по ꙁако́нꙋ моѷсїѻвꙋ · Бѣ же і҆ѻ҆аки́мъ бога́тъ ѕѣло , и҆ б҄ѣ ѻ҆гра́дъ бли́ꙁъ двора̀ е҆го . и҆ схожда́хꙋсѧ к немꙋ жи́дове , и҆мже бѧ́ше славнѣ́и и҆хъ всѣхъ · И҆ ѻ҆бра́ша дв҄а ста́рца ѿ людїи сꙋдїи в то̀ лѣто . ѻ҆ неюже гл҃а влⷣка , ꙗ҆ко и҆ꙁы́идетъ беꙁако́нїе и҆ꙁ вавѷло́на ѿ ста́рецъ сꙋдїи , и҆же мнѧхꙋсѧ строѧще лю́ди . сїѧ пребыва́сте в̾ домꙋ і҆ѻ҆а̑ки́мли , и҆ прихожⷣа́хꙋ к нима вс҄и прѧ́щеисѧ · И҆ бы́сть внегда ѿхожда́хꙋ лю́дїе въ пла́днїѧ , в̾хожда́ше и сꙋса́на и҆ хожда́ше въ ѻ҆градѣ мꙋжа своего . и҆ смотрѣста еѧ̀ ѻ́ба ста́рца вс҄ѧ дн҃и входѧ́ща , і҆ и҆сходѧ́ща . и҆ бы́сте в хотѣнїи еѧ̀ . и҆ раꙁъврати́ста ѹмъ свои , и҆ ѹ҆клони́ста ѻ́чи своѝ ꙗ҆ко не въꙁглѧда́ти на́ нб҃о , ни помѧнꙋти сꙋдъ пра́ведныхъ · И҆ бѣста ѻ́ба ѻ҆сла́биласѧ на ню̀ , и҆ не съвѣсти́ста сама̀ себѣ бо́лѣꙁни свое̑ѧ . ꙗ҆ко стыдѣстасѧ и҆сповѣдати помышле́нїе свое , ꙗ҆́ко хотѧ́ста бы́ти ꙁ нею̀ . и҆ блюдѧ́ста жада́юща всѧ̀ дн҃и ꙁрѧ́ща еѧ̀ . и҆ рѣста дрꙋг̾ къ дрꙋгꙋ , и҆дѣве ѹ҆бо домо́вѣ , ꙗ҆́ко ѻ҆бѣденъ ча́съ е҆сть . и҆ шеⷣша и҆ раꙁыдо́стасѧ ѿ себе . и҆ ѻ҆бра́щ̾шасѧ прїидо́ста е҆ди́намо . и҆ ѻ҆тѧꙁа́ю̑ща самасѧ , винꙋ̀ и҆сповѣда́ста похотѣнїе свое . и҆ тогда ѻ́бъщ̾нѣ съчини́ста вре́мѧ , когда ѹ҆лꙋчиста ѻ҆брѣсти е҆ді́нꙋ · И҆ бы́сть внегда̀ блюдѧ́ста ю҆̀ дн҃ь поко́сенъ , вни́де тогда а҆ки вчера̀ и҆ тре́тїимъ дн҃е , съ двѣма то́чїю ѻ҆трокови́цама , и҆ въсхотѣ мы́тисѧ въ ѻ҆гра́дѣ , ꙗ҆́ко ꙁно́и бѧ́ше . и҆ не бѧ́ше нико́гоже т҄ꙋ , ра́ꙁвѣ двою ста́рцꙋ съкрове́нꙋ и҆ стрегꙋщꙋ еѧ̀ . и҆ рече ѻ҆трокови́цама , принесета масло и҆ смѣше́нїе , и҆ две́ри ѻ҆́гра́дныѧ ꙁатво́рита да сѧ и҆ꙁмы́ю . и҆ сътвори́стѣ ꙗ҆́коⷤ‍ⷷ рече , и҆ ꙁатвори́ста две́ри ѻ҆граⷣныѧ і҆ и҆ꙁыдо́ста принестѝ повелѣ́ное и́ма , и҆ не ви́дѣстѣ ста́рцꙋ ꙗ҆ко бѣа́ста съкровена · И҆ бы́сть ꙗ҆́ко и҆ꙁыдо́ста ѻ҆троковицы , въста́шⷶ ѻ́ба ста́рца , и҆ рѣста , с҄е две́ри ѻ҆граⷣныѧ ꙁатвори́шасѧ , и҆ никто́же не ви́диⷮ насъ , а҆ похотѣнїѧ твое̑го е҆свѣ . ѻ҆бѣща́и на́ сѧ , и҆ бꙋди с на́ма . а҆ще ли н҄и , т҄о послꙋши́вѣ на́ тѧ , ꙗ҆́ко б҄ѣ с нею̀ ю́ноша . и҆ того ра́ди ѿпꙋстѝ ѻ҆трокови́цы ѿ себѐ · И҆ въꙁ̾дше сꙋса́на , и҆ ре́че , тѣ́сно ми ѿвсю́дꙋ . а҆ще б҄о сѐ сътворю̀ смр҃ть м҄и е҆сть , и҆ а́ще не сътворю̀ не ѹ҆бѣжꙋ ѿ ва́ю . и҆ꙁволенѣ́е е҆сть м҄и не сътвори́вши впа́сти в рꙋ́цѣ ва́ю , негли съгрѣши́ти преⷣ бм҃ъ · И҆ въꙁъпи жрѣломъ вели́комъ сꙋса́на . въꙁъпи́ста же и҆ ѻ҆ба ста́рца проти́вꙋ е́и . и҆ текъ е҆ді́нъ ѿврьꙁе две́ри ѻ҆гра́дныѧ . и҆ ꙗ҆́ко ѹ҆слы́шаша крыча́нїе въ ѻ҆гра́дѣ дома́шнїи , въм̾кнꙋшасѧ стран̾ными две́рми ви́дѣти слꙋчи́вшеесѧ е́й . е҆гда́ же и҆сповѣда́ста ста́рца словеса̀ своѧ , ѹ҆стыдѣшасѧ раби еѧ̀ ѕѣло , ꙗ҆́ко николиⷤ‍ⷷ и҆ꙁвѣща́сѧ таково̀ сло́во ѻ҆ сꙋса́нѣ · И҆ бы́сть наѹ́трїѧ , ꙗ҆ко събра́шасѧ лю́дїе к̾ мꙋжꙋ еѧ̀ і҆ѻ҆а̑ки́мꙋ , прїидо́ста и҆ ѻ҆ба ста́рца полна беꙁакоⷩ‍҇наго помышле́нїѧ на сꙋса́нꙋ , ѹ҆мори́ти ю҆̀ . и҆ рѣста преⷣ людми , посли́те по сꙋса́нꙋ дще́рь хел̾кїевꙋ  . ѻ҆ни́ же посла́ша . и҆ прїиде т҄а , и҆ вс҄ѧ ѹ́жики е҆ѧ̀  . сꙋса́на же бѧ́ше мла́да ѕѣло , и҆ добра̀ ѻ́браꙁомъ . ббеꙁако́ннїи же повелѣш́а ѿкры́ти ю҆̀ бѧше б҄о покрове́н̾на , ꙗ҆́ко да сѧ насы́тѧтъ доброты е҆ѧ̀ . и҆ ви́дѣша ю҆̀ вс҄и . въста́вшаⷤ‍ⷷ ѻ҆ба ста́рца посредѣ людїи , и҆ въꙁложи́ста рꙋцѣ на главꙋ̀ еѧ̀ . сїѧ же пла́чющи воꙁрѣ на́ нб҃о . ꙗ҆́ко бѧ́ше срⷣце еѧ ѹ҆пова́ѧ къ г҃ꙋ . рѣста же ѻ҆ба ста́рца , ходѧ́щема на́ма ѻ҆бѣма въ ѻ҆гра́дѣ , вни́де с҄и съ двѣмⷶ ѻ҆трокови́цама , и҆ ꙁатворѝ две́ри ѻ҆гра́дныѧ , и҆ ѿпꙋсти ѻ҆трокови́цы . и҆ прїиде к неи ю́ноша и҆же бѧ́ше съкрове́нъ , и҆ въꙁлеже с нею̀ . на́м же сꙋще въ ѹ́глѣ ѻ҆града , ви́дѣвша беꙁако́нїе теко́ховѣ на́ нѧ , и҆ ви́дѣвша ѧ҆̀ поⷣви́гнꙋховѣсѧ . и҆ не мого́ховѣ ꙗ҆́ти е҆го , и́мже па́че на́ю можа́ше , и҆ ѿврьꙁе две́ри ѻ҆гра́дныѧ и҆ско́чи . сїю же и́м̾ше , въпраша́ховѣ кт҄о быⷵⷵ ю҆́ноша , и҆ не хотѣ повѣда́ти на́ма . ѻ҆ се́мъ послꙋшествꙋ́евѣ . и҆ вѣрова и́ма сън̾мь а҆ки ста́рцемъ люд̾скомъ и҆ сꙋдїѧм̾ . і҆ ѻ҆сꙋди́ша ю҆̀ на ѹ҆мрьтїе · И҆ въꙁъпѝ сꙋса́на жрѣломъ вели́комъ , и҆ рече . бж҃е вѣчныи , и҆ съкровен̾ныⷯ свѣдѣтелю , съвѣдыи вс҄е прежде бытїѧ и҆хъ , т҄ы вѣ́си ꙗ҆́ко лжꙋ̀ послꙋшествова́стⷶ на́ мѧ , и҆ с҄е ѹ҆мира́ю , не сътво́рши ничесо́же , е҆же сїѧ сълꙋкова́ста на́ мѧ . и҆ послꙋша г҃ь гла́са еѧ · И҆ ведо́мѣ е́и на погꙋбле́нїе . въꙁдви́же б҃ъ дх҃омъ ст҃ымъ ѻ́трока ю́на , е҆мꙋже и́мѧ данїи́лъ . и҆ въꙁъпѝ жрѣломъ вели́комъ чи́стъ а҆ꙁъ ѿ кро́ви е҆ѧ̀ . ѻ҆брати́ша же сѧ вс҄и лю́дїе к немꙋ̀ и҆ рѣша , чт҄о сло́во с҄е е҆же т҄ы гл҃еши . се́и же ста́въ сре́дѣ  , ре́че , си́це л҄и ѹ҆роди́вїи сн҃ове і҆и̑л҃еви , не и҆ꙁъѹ҆проша́вше ни и́стин̾ны раꙁꙋмѣвше , ѻ҆сꙋди́сте дще́рь і҆и̑л҃евꙋ . ѻ҆брати́тесѧ на сꙋдище , л̾жа б҄о сїѧ послꙋшествова́ста на ню̀ · И҆ ѻ҆брати́шасѧ вс҄и лю́дїе с пот̾ща́нїем̾ . и҆ рѣша е҆мꙋ ста́рцы , ходѝ , и҆ сѧ́ди посредѣ на́съ , и҆ съвѣстѝ намъ . ꙗ҆́ко тебѣ е҆сть далъ б҃ъ ста́рчество . и҆ рече к нимъ данїилъ , раꙁведѣте ѧ҆̀ ѿ себе дале́че , и҆ въпраша́ю ѧ҆̀ . и҆ ꙗ҆ко раꙁведо́ша ѧ҆̀ ко́иждо ѿ кое̑гождо · и҆ приꙁва̀ е҆ді́наго ею̀ , и҆ рече к немꙋ , ѻ҆бет̾ша́лче дн҃їи ꙁо́лъ , нн҃ѣ приспѣша грѣсѝ твоѝ ꙗ҆же творѧ́ше прежде , сꙋдѧ̀ сꙋды непра́ведны , непови́нныѧ ѻ҆сꙋжда́ѧ , праща́ѧ же пови́нныѧ . гл҃ющꙋ б҃ꙋ , чиста и҆ правди́ва не ѹ҆бива́и · н҃нѣ ѹ҆бо сїю а҆ще е҆си ви́дѣлъ , рцы̀ поⷣ кїимъ дре́вомъ ви́дѣлъ ѧ҆̀ е҆си бесѣдꙋю̑ща къ себѣ . се́и же рече , поⷣ тръномъ · рече же данїилъ , пра́во сълга̀ на свою дш҃ꙋ · се бо а҆гг҃лъ бж҃їи прїимъ ѿвѣтъ ѿ б҃а , растор̾гнеⷮ т҄ѧ польма . и҆ ѿпꙋсти́въ и҆̀ . повелѣ привестѝ дрꙋга́го . и҆ рече е҆мꙋ , племѧ̀ ханаа́не а҆ не і҆ѹ́дино , доброта̀ прельсти т҄ѧ , и҆ похотѣ́нїе раꙁврати срⷣце твое · си́це ли твори́ли е҆сте дщереⷨ і҆и̑л҃евомъ , да ѻ҆ны̀ боѧ́щасѧ бесѣдовахꙋ к̾ ва́мъ · н҄о н҃нѣ дщ̑й іѹ҆дина не претръпи́тъ беꙁако́нїѧ ва́шего · н҃нѣ ѹ҆бо гл҃и м҄и поⷣ кїимъ дре́вомъ ви́дѣ сїѧ бесѣ́дꙋюща к̾ себѣ . се́и же рече , поⷣ чесми́ною · рече же е҆мꙋ данїилъ , пра́во сълга и҆ ты̀ на свою главꙋ̀ · жде́тъ б҄о а҆гг҃лъ бж҃їи мече́мъ рас̾сѣщи т҄ѧ по́льма , ꙗ҆́ко да потреби́тъ в҄ы · И҆ въꙁъпѝ весь сѣн̾мь жрѣломъ вели́комъ , и҆ блⷵви б҃а сп҃саю̑щаго надѣющаѧсѧ к немꙋ̀ . и҆ въста́вше въста́ша на ѻ́ба ста́рца ꙗ҆́ко въста́ви ѧ҆̀ данїилъ , ѿ ѹ́стъ же е҆ю̀ л̾жа послꙋшествова́вшемⷶ . и҆ сътвори́ша и́ма ꙗ҆́коже слꙋкова́сте бли́жномꙋ , сътвори́ти по ꙁако́нꙋ моѷсїѻвꙋ · и҆ поби́ша ѧ҆̀ , и҆ сп҃сесѧ кро́вь непови́нна в то́и дн҃ь · Хел̾кїѧ же и҆ жена̀ е҆го похвали́сте б҃а ѻ҆ дще́ри е҆ю̀ сꙋса́нѣ съ и҆ѻ҆а̑ки́момъ мꙋжемъ еѧ̀ и҆ съ ѹ́жиками всѣми , ꙗ҆́ко не ѻ҆брѣтесѧ неправда́нїе ѻ҆ не́и · данїи́лъ же бы́сть вели́къ преⷣ люⷣми ѿ дн҃е того и҆ потомъ ·
Глⷡ‍҇а , д҃і · И бѧ́ше данїилъ жи́ꙁненикъ съ цр҃емъ сла́венъ паче дрꙋг̾ е҆го̀ . и҆ бѧ́ше кꙋмиръ вавѵлонѧноⷨ е҆мꙋже и҆мѧ ви́лъ . і҆ и҆ꙁдавахꙋ е҆мꙋ на кыиждо дн҃ь крꙋп̾ пшени́ченъ а҆лтавасъ в҃і , ѻ҆ве́цъ м҃ , вина̀ мѣръ ѕ҃ . и҆ цр҃ь чтѧше и҆̀ , и҆ хождаше по всѧ̀ дн҃и клⷶнѧтисѧ е҆мꙋ . данїилъ же кланѧ́шесѧ б҃ꙋ свое̑мꙋ . и҆ рече е҆мꙋ цр҃ь , почто не покланѧ́ешисѧ ви́лꙋ . сеи же рече , не покланѧ́юсѧ кꙋми́ромъ рꙋка́ма сътворе́номъ , н҄о жи́вꙋ б҃ꙋ сътвор̾шемꙋ нб҃о и҆ ꙁемлю , и҆ владꙋщемꙋ всѣми · и҆ рече цр҃ь , не мнитъ л҄и ти сѧ ви́лъ жи́въ сы́и бо́гъ . и҆л҄и не ви́диши коли́ко ꙗ҆́сть и҆ пїетъ на всѧ̀ дн҃и . и҆ рече данїилъ посмѣѧ́всѧ , не прельщаисѧ цр҃ю . то́и внꙋтръѹ҆́дꙋ каⷧ‍҇ е҆сть , а҆ внѣѹ҆́дꙋ мѣдь , и҆ нѣсть ꙗ҆́лъ н҄и пи́лъ никогда́же . и҆ раꙁ̾гнѣвавсѧ цр҃ь , приꙁва жер̾ца е҆го . и҆ рече и҆мъ , а҆ще л҄и не повѣсте м҄и кт҄о ꙗ҆́сть бра́шно с҄е , т҄о ѹ҆́мрете . а҆щеⷤ‍ⷷ ѹ҆ка́жете ꙗ҆ко виⷧ‍҇ и҆ꙁ̾ꙗ҆́даеть е҆̀ , ѹ҆́мретъ данїи́лъ , ꙗ҆ко похꙋли́лъ е҆сть ви́ла . и҆ рече данїил̾ цр҃ю , бꙋди по гл҃ꙋ твое̑мꙋ . бѣа́ше же жрець ви́ловъ , о҃ , кро́мѣ же́нъ , и҆ дѣтїи · И прїиде цр҃ь съ данїи́ломъ въ хра́мъ виловъ . и҆ рѣша жерцы ви́ловы , с҄е м҄ы и҆ꙁыдемъ во́нъ . ты же цр҃ю поста́ви ꙗ҆́дь , и҆ вино̀ съчерпа́но , ꙁатвори́ же двери , и҆ ꙁнамена́и прьстьнемъ свои̑мъ . и҆ пришеⷣ ꙁаѹ҆́тра , а҆ще не ѻ҆брѧ́щеши всего̀ иꙁъꙗ̑дена виломъ , тогда̀ и҆ꙁ̾мремъ , и҆л҄и данїи́лъ съл̾га́выи на́ ны · Сїи же и҆мѣа́хꙋ поⷣ трапеꙁою съкровенъ вхоⷣⷣ , и҆ вхождахꙋ тѣмъ всегда̀ і҆ и҆ꙁ̾ꙗ҆́дахꙋ е҆̀ . и҆ бысть ꙗ҆́ко и҆ꙁыидоша ѻ҆нѝ , и цр҃ь поста́ви бра́шно ви́лꙋ . и҆ повелѣ данїи́лъ ѻ҆́трокомъ свои̑мъ , и҆ принесоша пе́пелъ , и҆ потрꙋси́ша весь хра́мъ преⷣ цр҃емъ  . і҆ и҆ꙁшед̾ша ꙁаключи́ша двери , и҆ ꙁнамена́ша прьстьнеⷨ цр҃евомъ и҆ ѿи̑доша . жерцыⷤ‍ⷷ влѣꙁ̾ше нощїю по ѻ҆бы́чаю свое̑мꙋ , и҆ жены иⷯ , и҆ ча́да иⷯ , і҆ и҆ꙁъѧ́ша і҆ и҆спи́ша вс҄е · И҆ ѹ҆ранѝ цр҃ь ꙁаѹ҆́тра и҆ данїилъ с ни́мъ . и҆ рече цр҃ь , цѣ́ла л҄и сꙋть ꙁна́менїа данїиле . се́и же реⷱ‍҇ цѣла цр҃ю . и҆ ѿвръꙁоша две́ри , и҆ воꙁрѣ цр҃ь на трапеꙁꙋ , и҆ въꙁъпи гла́соⷨ вели́ком̾ , вели́къ е҆си ви́ле , и҆ нѣсть льсти въ тебѣ н҄и е҆ді́ноѧ же . и҆ посмѣѧ́сѧ данїилъ . и҆ ѹ҆дръжа цр҃ѧ ꙗ҆́ко не вни́ти е҆мꙋ внꙋтръ . и҆ рече ви́ждъ ѹ҆бо  , и҆ раꙁꙋмѣи чїѧ сꙋтъ стопы сїѧ . и҆ рече цр҃ь , ви́ждꙋ стопы̀ мꙋж́ескы , и҆ жен̾скы , и҆ дѣтъскы . и҆ раꙁ̾гнѣвавсѧ цр҃ь . ꙗ҆́тъ тогда̀ жер̾ца , и҆ жены и҆хъ , и҆ дѣти и҆хъ , и҆ покаꙁа́ша е҆мꙋ съкровен̾ныа две́ри и҆́миⷤ‍ⷷ входѧ́ще и҆ꙁъꙗ̑дахꙋ ꙗ҆́же на трапеѕѣ . и҆ꙁби ѧ҆̀ цр҃ь , и҆ дастъ ви́ла данїилꙋ , и҆ раꙁби и҆̀ и҆ храⷨ е҆го раꙁорѝ · И҆ бѣаше ѕмїи вели́кїи въ мѣсте тоⷨ и҆ чтѧхꙋ и҆̀ вавѷлонѧне , и҆ рече цр҃ь данїилꙋ , е҆да̀ и҆ семꙋ реⷱ‍҇ши ꙗ҆́ко мѣдь е҆стъ , се́и жи́въ е҆стъ и҆ ꙗ҆́сть и҆ пїеⷮ , не мо́жеши рещи ꙗ҆́ко нѣсть се́и бо́гъ жи́въ , поклони́ же сѧ е҆мꙋ . и҆ рече данїилъ , г҃ꙋ б҃ꙋ мое̑мꙋ поклоню́сѧ , ꙗ҆́ко то́и е҆сть б҃ъ жи́въ . ты́ же цр҃ю да́ждь м҄и вла́сть , и҆ ѹ҆бїю ꙁмїѧ беⷥ меча и҆ беꙁъ жеꙁла̀ , и҆ рече цр҃ь , даю т҄и и҆̀ · И҆ вꙁѧ̀ данїилъ смолꙋ и҆ сѣрꙋ и҆ во́лнꙋ , и҆ въꙁвари въкꙋпь . и҆ сътвори́въ гомо́лю , въвръже въ ѹ҆ста̀ ѕмїю , і҆ и҆ꙁъꙗ҆́дъ расѣдесѧ ѕмїи . и҆ рече данїилъ , с҄е чествова́нїѧ ва́ша . и҆ бысть ꙗ҆ко ѹ҆слы́шаша вавѷлонѧне стꙋжиша с҄и ѕѣло , и҆ ѻ҆братишасѧ на цр҃ѧ , и҆ рѣша , жидови́нъ бы́сть цр҃ь . ви́ла расы́па , и҆ ѕмїѧ ѹ҆бѝ , и҆ жерца и҆с̾сѣче . и҆ рѣша пришеⷣше къ цр҃ю , предаждь на́мъ данїила , а҆ще ли н҄и т҄о ѹ҆бїем̾ т҄ѧ и҆ доⷨ твои . и҆ ви́дѣвъ цр҃ь ꙗ҆́ко т̾ща́тъ иⷨ ѕѣло , и҆ нꙋжденъ бы́въ предасть данїила · сїи же въвръго́ша и҆̀ в ровъ лев̾скь , и҆ бѣ т҄ꙋ дн҃ъ ѕ҃ . бѧ́шеⷤ‍ⷷ в ровѣ ꙁ҃ , ле́въ , и҆ даѧ́хꙋ и҆мъ дв҄ѣ телесѣ на́ дн҃ь , и двѣ же ѻ҆вцы̀ . тогда же не да́ша и҆мъ , да и҆ꙁъꙗ̑дѧ́тъ данїила · А҆в̾вакꙋм̾ же пррⷪ‍҇къ бѧ́ше на жидов̾стѣи , то́иже свариⷡ‍҇ варенїе и҆ въдробив̾ хлѣбы в нощ̾вы , и҆дѧше на́ поле донести жа́телемъ . и҆ рече а҆гг҃лъ гн҃ь а҆в̾вакꙋмꙋ , донести ѻ҆бѣд̾ и҆же и҆́мать въ вавѷлонъ данїилꙋ , в ровъ лев̾скь . и҆ рече а҆в̾ва́кꙋм̾ , г҃и вавѷлона не вѣде  . и҆ ꙗ҆́тъ и҆̀ а҆гг҃лъ гн҃ь ꙁа ве́рхъ е҆го , и҆ дръжа ꙁа вла́сы главы е҆го , и҆ поста́ви и҆̀ въ вавѷлонѣ връхꙋ р̾ва шꙋмомъ дх҃а е҆го . и҆ въꙁъпи ав̾вакꙋмъ гл҃ѧ , данїиле данїи́ле , воꙁми́ ѻ҆бѣдъ и҆же посла̀ тебѣ б҃ъ . и҆ рече данїилъ , помѧнꙋлъ б҄о мѧ еⷵ б҃ъ , и҆ нѣси ѻ҆ста́вилъ любѧ́щихъ т҄ѧ · И҆ въстаⷡ‍҇ данїилъ и҆ ꙗ҆́сть . а҆гг҃лъ же бж҃їи поста́ви а҆в̾вакꙋма внеꙁапꙋ на мѣстѣ е҆го · Цр҃ь же прїиде в сеⷣмы́и дн҃ь желѣти данїила , и҆ прїиде наⷣ ро́въ , и҆ въꙁрѣ , и҆ с҄е данїиⷧ‍҇ седѧ . и҆ въꙁъпи цр҃ь гла́сомъ вели́комъ , и҆ рече , великъ е҆си г҃и б҃е данїиловъ , и҆ нѣсть и҆́наго раꙁ̾вѣ тебе , і҆ и҆схити и҆́ . пови́н̾ныѧ же па́гꙋбѣ е҆го въ връже в ро́въ , і҆ и҆ꙁъꙗ̑дени бы́ша пред̾ ни́мъ ·
Конецъ пррⷪ‍҇кꙋ данїилꙋ . и҆́мать в себѣ гла́въ , д҃і · 
