book_name_cu: 'И҆СА́ИꙖ ПРРPКЪ'
book_name_ru: 'Книга пророка Исаии'
book_id: 'isaiah'
order: 28
chapters:
  1:
     name: 'Глⷡ‍҇а , а҃ ·'
     text: >
        Видѣнїе е҆же ви́дѣ і҆саїа сн҃ъ а҆мо́совъ . е҆же ви́дѣ наі҆ѹ҆де́ю , и҆наі҆ерⷭ҇лі́мъ .
        въ дн҃и ѻ҆ѕїевы , і҆ѻ҆а̑ѳа́мовы , и҆а҆ха́ꙁовы і҆е҆ꙁекїины , и҆же црⷵтвова́ша
        въі҆ѹ҆де́и · Слы́ши нб҃о , и҆внꙋши ꙁемле , ꙗ҆́ко г҃ь гл҃а · Сн҃ы родихъ ,
        ивъꙁнесо́хъ . сїиже ѿвръго́шасѧ менѐ · Поꙁна̀ во́лъ стѧжа́вшаго и҆̀ , і҆ѻ҆селъ
        ꙗ҆́сли господи́на свое̑го . і҆и̑л҃ьже мене непоꙁна̀ , и҆лю́дїе моѝ нераꙁꙋмѣша
         менѐ · Ѽ лю́тѣ , страно грѣшна . лю́дїе по́лни грѣховъ . племѧ̀ ѕло́е , сн҃ове
        беꙁако́ннїи . ѻ҆ста́висте г҃а , и҆раꙁ̾гнѣ́васте ст҃го і҆и̑л҃ева . ѿврати́стесѧ
        воспѧ́тъ . чт҄о и҆е҆щѐ ѹ҆ꙗ̑ꙁвлѧ́етесѧ , прилага́юще беꙁако́нїѧ · Всѧ́ка глава
        въбо́лѣꙁнь , и҆всѧ́ко срⷣце впеча́ль . ѿно́гꙋ и҆доглавы̀ , нѣсть вънемъ цѣ́лости .
        нистрꙋпꙋ , н҄иꙗ҆́ꙁвѣ , ниже ра́нѣ гни́ющи , нѣсть пластыра̀ приложи́ти , н҄и
        ма́сла н҄и ѻ҆бѧꙁа́нїа · Ꙁемлѧ̀ ва́ша пꙋ́ста , гра́ди ваши ѻ҆гнеⷨ пож̾жени ,
        странꙋ̀ вашꙋ преⷣ вами чю́ждїи поꙗ̑да́ют̾  . и҆ѻ҆пꙋстѣ́етъ расы́пана ꙗ҆́ко
        врасы́панїи вра́гъ . ѻ҆ста́виⷮсѧ дщи̑ сїѻ́нѧ ꙗ҆́ко кꙋщ́а въвиногра́дѣ , иꙗ҆́ко
        страⷤба воѻ҆́вощи , ꙗ҆́ко граⷣ вою́емъ · И҆а҆ще небы̀ г҃ь саваѻ́ѳ̾ ѻ҆ста́вилъ
        наⷨ сѣмене . ꙗ҆́ко содо́ма бы́ли бы́хомъ . и҆гомо́рѣ ѹ҆подоби́лисѧ бы́хомъ ·
        Слы́шите сло́во гн҃е кнѧ́ѕи содо́мъстїи . внемли́те гл҃ъ бж҃їи лю́дїе гомо́рстїи ·
        Чт҄о ми мно́жество жрътвъ вашихъ гл҃етъ г҃ь . по́лнъ е҆смь вс҄есож̾женїѧ ѻ҆́внѧ ,
        и҆ло́ѧ а҆́гньча , и҆кро́ве ю҆́ньча и҆ко́ꙁлїѧ нехощꙋ . і҆дѣ́же а҆ще прихо́дите
        ꙗ҆ви́тимисѧ · Кт҄обо в̾ꙁыска сиⷯ ѿрꙋќъва́шиⷯ . ходи́ти подворꙋмое̑мꙋ неприло́жите ·
         И҆аще принесете ми̑ мꙋкꙋ̀ пшени́чнꙋвсꙋе . кади́ло ме́рьꙁость
        ми̑ еⷭ҇ · Новомѣсѧчїѧ ва́ша , и҆сꙋ́боты , и҆вели́ка дн҃е непрїемлю . по́стъ
        и҆праⷥнованїѧ и҆ праⷥникива́ша воⷥненавидѣ дш҃а моа · Бы́сте ми̑ досытости .
        ксемꙋ̀ неѹ҆и̑мꙋгрⷯѣ ва́шиⷯ · Є҆гда̀ воꙁдви́гнете рꙋ́цѣ ваши къмнѣ , ѿвращꙋ
        ѻ҆́чи своѝ ѿвасъ . и҆а́ще ѹ҆мно́жите мо́льбꙋ , непослꙋш́аю васъ . рꙋ́ки б҄о
        ваша по́лны кро́ве · И҆ꙁмы́итесѧ и҆чи́сти бꙋдете , ѿи̑мѣте лꙋка́въство ѿдш҃ъ
        вашиⷯ преⷣо҆чима мои̑ма · престанѣте ѿꙁлоⷠ‍҇ вашиⷯ · Наѹ҆чи́теⷭ҇ до́бро твори́ти .
        въꙁыщите сꙋ́да . и҆ꙁбави́те ѻ҆биди́маго , сꙋдите си́рꙋ и҆ѻ҆правдите вдови́цꙋ ·
        И҆прїидѣте дасѧ съвопрашаеⷨ гл҃етъ г҃ь . и҆а́ще бꙋдꙋт̾ грѣси ва́ши ꙗ҆́ко
        чрьвле́ни , то̑ ꙗ҆́ко снѣгъ ѹ҆бѣлю ѧ҆̀ . и҆а́ще ли̑ бꙋ́дꙋтъ ꙗ҆ко багоръ ,
        то̑ꙗ҆́ко во́лнꙋ ѹ҆бѣлю · И҆а҆ще хо́щете и҆послꙋша́ете мене , бл҃гаѧ ꙁеⷨли снѣсте .
        а҆щелиже нехо́щете нипослꙋша́ете мене , мечьвы поꙗ҆́сть . ѹ҆стабо̑ гн҃ѧ
        гл҃аша си̑ · Како бы́сть блⷣꙋница граⷣ вѣрныи сїѻнъ по́лнъ сꙋда , внеⷨже пра́вда
        ѹ҆спѐ . внеⷨже нн҃ѣ ѹ҆бїицы · Сребро̀ ва́шенепотребно , корче́мницитвоѝ
        мешаюⷮ вино̀ сводо́ю · Кнѧѕи твоѝ непокарѧ́юⷮсѧ ѻ҆бещницы та́тем̾ , лю́бѧще
        м̾ꙁⷣꙋ погонѧ́ще ѿдаа́нїе . си́ротамъ несꙋдѧ́ще , и҆сꙋ́дꙋ вдови́цъ невне́млюще ·
        Сего ради се̑ гл҃етъ влⷣка г҃ь саваѻ́ѳъ . Ѽ горе крѣпкиⷨ въі҆и̑л҃и .
        непреста́етъ бо̑ ꙗ҆́рость моѧ напроти́вныѧ , и҆сꙋдъ ѿвра́гъ мои̑хъ сътворю̀ ·
        И҆наведꙋ рꙋкꙋ мою̀ натѧ и҆раꙁъжегꙋ въчистотꙋ̀ . непокарѧ́ю̑щаѧсѧ погꙋблю̀ .
        и҆ѿи̑мꙋ всѣхъ беꙁако́нныхъ ѿтебе , и҆всѣхъ гръдыхъ смирю̀ . и҆приста́влю
        сꙋдїѧ твоѧ ꙗ҆́ко и҆прежде , и҆совѣтники твоѧ ꙗ҆́ко и҆спе́рва · И҆поси́хъ
        проꙁове́шисѧ гра́дъ пра́веⷣныи , ма́ти градовомъ вѣрныи сїѻ́нъ · Съ сꙋдомъбо̑
        сп҃сꙋтсѧ плѣ́нницы е҆го  , и҆съкрꙋшаⷮсѧ беꙁако́ннїи и҆ грѣшницы въкꙋпѣ .
        и҆ѻ҆ста́вившеи г҃а сконъча́ютсѧ · Ꙁане́же постыдѧ́тсѧ ѻ҆и́долѣхъ своихъ , ꙗ҆́же
        са́ми смышлѧхꙋ · И҆посрамѧⷮсѧѻ҆садⷯѣ и҆хъ ꙗ҆́же въꙁлюбиша . бꙋдⷮꙋбо̑ ꙗ҆́ко
        дꙋбъ ѿметнꙋвъ своѧ̀ ли́ствїѧ , и҆ꙗ҆́ко врьтограⷣ воды̀ неи҆мы́и · И҆бꙋдеⷮ
        крѣпость иⷯ , ꙗ҆ко паꙁдерїе иⷥгребное , и҆дѣла и҆хъ ꙗ҆́ко и҆́скрыѻ҆́гнены .
        и҆съж̾гꙋтсѧ беꙁако́н̾ницы и҆грѣшницы въкꙋпѣ , и҆небꙋдетъ ѹ҆гаша́ѧй ·
  2:
     name: 'Глⷡ‍҇а , в҃ ·'
     text: >
        Сло́во бы́вшее къі҆саїѝ сн҃ꙋ а҆мо́совꙋ , ѻ҆і҆ѹ҆де́и , і҆ ѻ҆ і҆е̑рлⷭ҇имѣ · Ꙗ҆́ко
        бꙋдетъ въпослѣднѧѧ дн҃и ꙗ҆вле́на гора̀ гн҃ѧ · И҆до́мъ бж҃їи на врьсѣхъ
        го́рьскихъ , и҆въꙁвысиⷮсѧ превы́ше хо́лмовъ · И҆прїидꙋтъ наню̀ вс҄и ꙗ҆ꙁы́цы ,
        и҆по́идꙋтъ лю́дїе мно́ѕи , и҆рекꙋтъ . прїидѣте да в̾ꙁы́идемъ нагорꙋ̀ гн҃ю ,
        и҆вдо́мъ б҃а і҆а́ковлѧ . и҆въꙁвѣсти́тъ наⷨ пꙋть свои , и҆по́идеⷨ понемꙋ̀ ·
        ѿсїѻ́на б҄о и҆ꙁы́идетъ ꙁако́нъ , и҆сло́во гн҃е и҆ꙁ̾ і҆ерⷭ҇лі́ма . и҆раꙁ̾сꙋ́дитъ
        по́средѣ ꙗ҆ꙁыⷦ҇ и҆ ѻ҆бличи́тъ лю́ди мно́ги · И҆раскꙋю́тъ меча̀ своѧ̀ налемеша̀ ,
        и҆ко́пїѧ своѧ̀ насрьпы̀ . и҆ невъꙁ̾дви́гнꙋтъ ꙗ҆ꙁы́къ наꙗ҆ꙁы́къ меча̀ ,
        и҆ненавы́кнꙋтъ ктомꙋ̀ ратова́тисѧ · И҆ нн҃ѣ до́ме і҆а́ковль , прїидѣте даходимъ
        свѣтомъ гн҃имъ . и҆ꙁведѐ бо лю́ди своѧ̀ до́мъ і҆а́ковль · Ꙗ҆́ко напо́лнисѧ
        страна̀ иⷯ ꙗ҆́коже и҆пре́жде вол̾хвова́нїѧ , ꙗ҆́ко и҆ноплеме́н̾никъ , и҆чада
        и҆ноплеме́н̾на роди́шасѧ и҆м̾ · Напо́лнибосѧ страна̀ и҆хъ сребра̀ иꙁла́та ,
        и҆небѧ́ше числа̀ съкро́вищ̾ и҆хъ . и҆напо́лнисѧ ꙁемлѧ̀ иⷯ ко́неи , и҆небѧ́ше
        числа̀ ѻ҆рꙋжїю и҆х · И҆напо́лнисѧ ꙁемлѧ̀ мр́ьꙁостеи дѣлъ рꙋ́кꙋ и҆хъ ,
        и҆поклони́шасѧ ꙗ҆́же сътвори́ша прь́сты и҆хъ . преклони́сѧ чл҃къ , и҆смири́сѧ
        мꙋжъ . и҆непретрьплю̀ и҆мъ · И҆нн҃ѣ вълѣꙁете в̾ка́менїе , и҆съкры́етесѧ в̾ꙁе́млю ,
        ѿлица̀ страха гн҃ѧ , и҆ѿсла́вы крѣпости е҆го . е҆гда въста́нетъ погꙋби́ти ꙁе́млю ·
        ѻ҆́чиб҄о гн҃и высо́ци , а҆чл҃къ смире́нъ . и҆ѻ҆бни́ꙁѣетъ высота̀ чл҃ча ,
        и҆въꙁнесетсѧ г҃ь е҆ді́нъ въдн҃ь ѻ́нъ · дн҃ь б҄о г҃а саваѻ́ѳа навсѧ́кого
        досади́телѧ и҆ горди́ваго , и҆навсѧ́каⷢ‍҇ высо́каго , и҆навысо́це глѧ даю̑щаго ,
        и҆смирѧⷮсѧ . и҆навсѧ́къ ке́дръ лива́ньскїи высо́къ и҆превоꙁнесе́нъ . и҆навсѧ́къ
        дꙋбъ желꙋ́дѧ васа́ньска . и҆навсѧ́кꙋ горꙋ̀ высокꙋ , и҆навсѧ́къ хо́лмъ высо́къ .
        и҆навсѧⷦ‍҇ сто́лпъ высокъ , и҆навсѧ́кꙋ стѣнꙋ̀ высо́кꙋ . и҆навсѧ́къ кора́бль
        морьскїи и҆навсѧко видѣнїе доброты̀ корабле́и · И҆смири́тсѧ всѧкъ чл҃къ , и҆падеⷮсѧ
        высота̀ чл҃ча . и҆въꙁнесеⷮсѧ г҃ь е҆диⷩ‍҇ въдн҃ь ѻ҆́нъ · И҆рꙋкотворе́наѧ всѧ̀
        съкры́ютъ , вне́сше впеще́ры и҆въ рас̾сѣ́лины ка́менїѧ , и҆в̾верте́пы ꙁе́мныѧ ,
        ѿлица̀ стра́ха гн҃ѧ , и҆ѿсла́вы крѣпости е҆го . е҆гда въста́нетъ погꙋби́ти ꙁе́млю ·
        Вто́и дн҃ь и҆ꙁло́житъ чл҃къ мр́ьꙁостнаѧ своѧ̀ сребренаѧ и҆ꙁла́таѧ . ꙗ҆́же сътворѝ
        покланѧ́тисѧ сꙋ́етнымъ , и҆нетопыремъ но́щным̾ . ꙗ҆́ко влѣсти врас̾сѣлины твердаго
        ка́мене , и҆въ пещеры ка́менїѧ , ѿлица̀ страха гн҃ѧ , и҆ѿсла́вы крѣ́пости е҆го ,
        е҆гда въста́нетъ погꙋби́ти ꙁе́млю · Ѹ҆ста́вити вамъ ѿчл҃ка , е҆мꙋже е҆сть дыха́нїе
        вно́ꙁдрѧхъ  . ꙗ҆́ко преминѧ́етсѧ симъ ·
  3:
     name: 'Глⷡ‍҇а , г҃ ·'
     text: >
        Се̑ влⷣка г҃ь саваѻ́ѳъ , ѿи̑меⷮ ѿі҆ѹ҆де́ѧ и҆ѿі҆ерⷭ҇лима крѣпкаго , и҆крѣ́пкꙋю
        си́лꙋ хлѣ́ба , и҆си́лꙋ воды̀ , и҆споли́на и҆крѣ́пка , и҆чл҃ка ра́тника , и҆сꙋдїю
        и҆пррⷪ‍҇ка , и҆смотрели́ва , и҆ста́рца , и҆пѧтьдесѧⷮника , и҆ди́вна совѣтника ,
        и҆премꙋдра хꙋдо́жника , и҆ра́ꙁꙋмна послꙋш́ника . и҆поста́влю ю҆́ноша кнѧ́ѕѧ и҆хъ ,
        ирꙋга́тели ѻ҆блада́ютъ и҆́ми · И҆ падⷮꙋ лю́дїе чл҃къ къчл҃кꙋ , и҆чл҃къ къбли́жнемꙋ
        свое̑мꙋ . ѻ҆браꙁиⷮсѧ ѻ҆́трокъ ѻ҆ста́рца , и҆беⷥче́стныи ѻ҆чⷭ҇тнⷨѣ · Ꙗ҆́ко и҆ме́тсѧ
        чл҃къ бра́та свое̑го , и҆ при́сныи ѿц҃а свое̑го , гл҃ѧ , ри́ꙁꙋ и҆́маши , старѣ́ишина
        намъ бꙋ́ди , и҆пи́ща моѧ̀ ѿ тебѐда бꙋдетъ . и҆ ѿвѣща́въ в̾то́и дн҃ь речеⷮ , небꙋдꙋ
        старѣ́ишина , нѣ́стьбо̑вдомꙋ̀ моеⷨ нихлѣ́ба нири́ꙁы . небꙋ́дꙋ старѣ́ишина лю́демъ
        си́мъ · Ꙗ҆́ко ѻ҆пꙋстѣсѧ і҆ерⷭ҇ли́мъ , і҆ѹ҆де́ѧ раꙁори́сѧ . и҆ꙗ҆ꙁы́цы и҆хъ
        събеꙁако́нїемъ непокарѧ́ютсѧ гв҃и · Ꙁане́же смири́сѧ сла́ва и҆хъ , и҆стꙋдъ лица
        и҆хъ противи́сѧ и҆мъ . грѣ́хъже свои ꙗ҆́ко содо́м̾скїи въꙁвѣстиша и҆ꙗ҆ви́ша ·
        Го́редш҃и и҆хъ , ꙁанѐ ѹ҆мы́слиша совѣтъ лꙋкавъ всебѣ , ре́кше . свѧ́жеⷨ
        правди́ваго , ꙗ҆́ко непотре́бенъ намъ е҆сть . ѹ҆бо пло́ды дѣ́лъ свои̑хъ поꙗ̑дѧ́тъ ·
        Го́ре беꙁако́нникꙋ , ѕла́а б҄о приключаютсѧ е҆мꙋ по дѣ́лоⷨ е҆го · Лю́дїе мои
        приста́вницы ва́ши пожира́ютъ васъ , и҆ постиꙁа́ющеи ѻ҆блада́ютъ ва́ми · Лю́дїе
        мои блажа́щеи васъ льстѧ́тъ вы̑ , и҆стеѕѧ̀ но́гъ вашихъ въꙁмꙋща́ютъ · Но нн҃ѣ
        ѹ҆стро́итсѧ г҃ь насꙋ́дъ , и҆поста́витъ насꙋ́дѣ лю́ди своѧ̀ . самъ г҃ь насꙋ́дъ
        прїидеⷮ съста́рцы людїи , и҆съкнѧ́ѕи и҆хъ . выже что̑ ꙁапали́сте виногра́дъ мои ,
        и҆раꙁ̾грабле́нїе ѹ҆бо́гихъ вдомо́хъ вашихъ . почто̀ вы ѻ҆бидите лю́ди моѧ̀ ,
        и҆лица̀ ѹ҆бо́гихъ ѻ҆срамлѧ́ете · Гл҃етъ г҃ь саваѻ́ѳъ . сїеже гл҃етъ г҃ь , поне́же
        въꙁнесо́шасѧ дще́ри сїѻ́нѧ , и҆ходи́ша высо́кою вы́ею . и҆помиꙁа́нїеⷨ ѻ҆́чнѣм̾
        и҆стꙋпа́нїемъ но́гъ , ри́ꙁы влекꙋща подолꙋ , и҆нога́ма кꙋп́но красꙋ́ющасѧ .
        и҆смири́тъ г҃ь кнѧги́нѧ дщи сїѻ́нѧ . и҆г҃ь ѿкры́етъ сличе́нїе иⷯ вто́и дн҃ь ·
        И҆ѿи̑метъ г҃ь сла́вꙋ риⷥ и҆хъ , и҆красоты и҆хъ , и҆в̾плета́нїа ꙁла́таѧ наглавѣ ,
        и҆тресны риⷥныа , и҆мⷭ҇ца гривен̾ныа , и҆срачи́ца тон̾кїа , и҆красꙋ ли́чнꙋю  ,
        и҆състрое́нїе красы̀ сла́вныѧ , и҆ѻ҆брꙋчи , и҆пер̾стни , и҆мони́ста , и҆ꙁапѧ́стїѧ ,
        и҆хꙋдо́ж̾наѧ ѹ҆серѧ́ѕѧ , и҆багрѧ́ница , и҆пребагрѧнаа , и҆ѹ҆тва́рь храмнꙋю ·
        и҆свѣтлаѧ лако́ньскаѧ , и҆синеты̀ , и҆чер̾влени́ца , и҆синетꙋ̀ съꙁла́тоⷨ
        претыка́нꙋ , и҆тончица преи̑маны ꙁла́томъ · И҆ бꙋ́детъ въво́нѧ мѣсто до́брыѧ ,
        смра́дъ , и҆впо́ѧса мѣ́сто ѹ҆́жемъ препоѧ́шетесѧ . и҆въѹ҆твари мѣсто ꙁлатыѧ ꙗ҆́же
        наглавѣ плѣшъ прїимъши дѣлеⷭ҇ твоиⷯ ра́ди и҆въри́ꙁы мѣсто багрѧни́чныѧ ,
        препоѧ́шешисѧ въврѣти́ще . и҆сн҃ътво́и добрѣи е҆гоже любилъ е҆си поⷣме́чем̾
        паде́тъ , и҆ крѣпцыи ва́ши поⷣ мечеⷨ падꙋть . і҆ иꙁнемогꙋть и҆ вожделѣюⷮ
        лежа́лница ѹ҆тва́рїи ва́шихъ . и҆ ѻ҆ста́неши е҆ді́нъ , и҆въ ꙁемлѧ плѣненъ бꙋдеши ·
  4:
     name: 'Глⷡ‍҇а , д҃ ·'
     text: >
        Їи́мꙋтьсѧ сеⷣмь же́нъ ꙁамꙋжа е҆ді́наго гл҃юще . хлѣ́бъ на́шъ ꙗ҆́сти бꙋдемъ , и҆въ
        ры́ꙁы наша дасѧ ѻ҆дѣе́м̾ · То́чїю дасѧ наречетъ и҆́мѧ твое нана́съ , и҆ѿвръꙁи
        ѹ҆кори́ꙁнꙋ на́шꙋ · Въто́и дн҃ь просвѣтитъ г҃ь въсвѣте съсла́вою наꙁемлѝ , ꙗ҆́ко
        въꙁнести и҆просла́вити ѻ҆ста́нокъ ѻ҆́трокъ і҆и̑л҃евъ . и҆бꙋ́дет̾ ѻ҆ста́выи
        въсїѻ́нѣ , и҆ѻ҆ста́выи въі҆ерⷭ҇ли́мѣ , ст҃и проꙁовꙋтсѧ вси̑ , и҆же сꙋть въпи́сани
        нажи́ꙁнь въі҆ерⷭ҇ли́мѣ · Ꙗ҆́ко ѻ҆мы́етъ г҃ь сквернꙋ сн҃овъ і҆и̑л҃евъ и҆дще́рь
        сїѻ́нь , и҆кро́вь і҆ерⷭ҇ли́мъскꙋ ѻ҆цыститъ ѿсредыиⷯ . дх҃омъ сꙋд̾нымъ и҆дх҃омъ
        ва́рнымъ · И́прїидетъ г҃ь , и҆бꙋдетъ всѐ мѣсто го́ры сїѻ́нѧ . и҆всѧ̑ꙗ҆́же
        ѻ҆́крⷭ҇тъ еѧ̀ ѻ҆сѣниⷮ ѻ҆́блакъ въдн҃е . и҆ꙗ҆́ко ды́ма , и҆свѣта ѻ҆́гнена горѧ́ща
        въно́щи , все́ю сла́вою покры́етсѧ . и҆бꙋдетъ въсѣни ѿꙁно́а и҆въкро́вѣ , и҆въ
        съкровѣ ѿ же́стости до́жда ·
  5:
     name: 'Глⷡ‍҇а , е҃ ·'
     text: >
        Въспо́ю въꙁлю́блен̾номꙋ пѣснь , въꙁлю́бленаго мое̑го · Винограⷣ бы́сть
        въꙁлю́бленномꙋ нахолмѣ , намѣ́стѣ бла́ѕѣ · И҆ѻ҆гражденїемъ ѻ҆градихъ и҆ѹ҆колихъ ,
        и҆ насади́хъло́ꙁꙋ и҆ꙁбран̾нꙋ . и҆соꙁда́хъ сто́лпъ среди е҆го , и҆преⷣточилїе
        и҆ско́пахъ внемъ · И҆ждахъ дасътвори́тъ гро́ꙁдїе , сътвори́же те́рнїе · І҆нн҃ѣ
        чл҃къ і҆ѹ́динъ , и҆живꙋщїѝ въі҆ерⷭ҇ли́мѣ , сꙋди́те мн҄ѣ и҆виногра́дꙋ мое̑мꙋ .
        что̑ сътворю виногра́дꙋ мое̑мꙋ , и҆ несътвориⷯ е҆мꙋ . ꙁане́же ждахъ дасътвори́тъ
        гро́ꙁдїе , но̑ сътворѝ тернїе · Нн҃ѣ ѹ҆бо въꙁвѣщꙋ ѹ҆жѐ вамъ , чт҄о сътворю
        виногра́дꙋ мое̑мꙋ , ѿи̑мꙋ ѻ҆гражденїе е҆го и҆бꙋ́детъ нараꙁъграбленїе . и҆раꙁорю
        стѣнꙋ е҆го , и҆бꙋдетъ въпопра́нїе . и҆ѻ҆ста́влю винограⷣ мо́и , и҆непорѣжеⷮсѧ
        ни́же покопа́етсѧ , и҆въꙁы́идеⷮ внемъ ꙗ҆́ко нацѣлиꙁнѣ те́рнїе . и҆ ѻ҆́блакомъ
        ꙁаповѣмъ е҆же неѻ҆дождити нане́го  · Винограⷣ бо̑ г҃а саваѻ҆ѳа , до́мъ і҆и̑л҃евъ
        е҆сть . и҆чл҃къ і҆ѹ́довъ , но́въса́дъ воꙁлю́бленъ · Жда́хъ дасътвори́тъ сꙋдъ ,
        и҆сътвори беꙁако́нїе и҆во́пль и҆неправⷣꙋ  · Го́ре приближа́ющиⷨ до́мъ къдо́мꙋ ,
        и҆село̀ к̾селꙋ  , дабли́жнемꙋ ѿи́мꙋть что̑ . е҆да̀ всели́стесѧ е҆ді́ни на́ꙁеⷨли ·
        Слышабо сѧ се̑ въѹ҆́ши г҃а саваѻ́ѳа . а҆ще бо̑ и҆бꙋ́дꙋтъ до́мове мно́ѕи ,
        ѻ҆пꙋстѣ́ютъ вели́циже и҆до́брїи , и҆ небꙋ́дꙋтъ живꙋщеи вниⷯ · И҆дѣже бо̑ въꙁорютъ
        і҃ , воло́въ , по́жнетъ г҃ спꙋды . и҆всѣ́ѧи і҃ , спꙋ́дъ , и҆ сътвориⷮ мѣ́ры три̑ ·
        Го́ре въста́ющиⷨ ꙁаѹ́тра гонѧ́щимъ сикеръ . ждꙋщимъ вечера , вино̀ бо̑ пож̾жетъ
        ѧ҆̀ . съгꙋсльми бо̑ и҆прегꙋ́дницами , и҆тѵⷨпа́ны , и҆свирѣльми вино̀ пїю́ще ·
        А҆дѣлъ гн҃ихъ невѣ́дѧтъ , и҆дѣлесъ рꙋкꙋ е҆го несматрѧ́ютъ · Ѹ҆бо плене́ни бы́ша
        лю́дїе моѝ , ꙁанѐ невѣ́дѧтъ г҃а . и҆мно́жество бы́стьмертвыхъ глада ра́ди ,
        и҆жа́жди во́дныѧ · И҆раꙁ̾ширѝ а́дъ дш҃ꙋ свою , и҆раꙁве́рѕе ѹ҆ста своѧ непреста́ти .
        и҆снидꙋтъ сла́внїи и҆велицїи и҆бога́тїи , и҆гꙋби́тели иⷯ , и҆веселѧ́исѧ внемъ ·
        И҆смири́тсѧ чл҃къ , и҆ѻ҆бесчеститсѧ мꙋжъ . и҆ѻ҆́чи высо́ко глѧдающеи ѻ҆бниꙁѣтасѧ ·
        И҆въꙁнесетсѧ г҃ь саваѻ҆́ѳъ сꙋдомъ , и҆б҃ъ ст҃ыи прославитсѧ пра́вдою · И҆напасꙋтсѧ
        расточе́нїи ꙗ҆́ко ю́нцы , и҆пꙋстынѧ ѻ҆ста́нокъ а҆́гньцы поꙗ̑дѧ́тъ · Го́ре
        привлача́ю̑щимъ грѣхѝ ꙗ҆́ко ѹ́жемъ до́лгоⷨ , и҆ꙗ҆́ко и́гомъ стѧгнꙋтымъ . ю҆ница
        беꙁако́нїѧ и҆хъ гл҃юща , скоро даприближи́тсѧ . е҆же е҆мꙋ сътвори́ти дави́димъ .
        и҆да прїидетъ совѣтъ ст҃ого і҆ил҃ева , дараꙁꙋмѣ́емъ · Го́ре гл҃ющимъ ѕлꙋ̀ добро̀ ,
        и҆добрꙋ̀ ѕло̀ . полага́ющимъ т̾мꙋ̀ свѣтъ , а҆свѣтъ т̾мꙋ̀ . полага́ющиⷨ го́ркое
        сла́дко , а҆сла́дкое го́рко . Го́ре мꙋдрыⷨ всебѣ , и҆преⷣ собо́ю хи́трымъ · Го́ре
        крѣпкимъ ва́шимъ вино̀ пїющиⷨ , и҆вельмо́жамъ че́рплющимъ сике́ра . ѻ҆правда́ющимъ
        нечести́ва м̾ꙁды̀ ра́ди , и҆пра́вдꙋ пра́ведныхъ ѿмещꙋщимъ · Сего ради ꙗ҆́коже
        погараеⷮ те́рнїе главнѧ́ми ѻ҆́гнеными , и҆погори́тъ пла́менемъ раꙁгорѣвшиⷨсѧ
        ко́рень и҆хъ ꙗ҆ко прь́сть бꙋдетъ , и҆цвѣтъ и҆хъ ꙗ҆́ко пра́хъ вꙁы́идеⷮ ·
        Невъсхотѣша бо̑ ꙁако́на г҃а саваѻ́ѳа , и҆сло́во ст҃ого і҆и̑л҃ева прогнѣваша ·
        И҆въꙁъꙗ̑ри́сѧ г҃ь саваѻ́ѳъ гнѣ́вомъ налю́ди своѧ , и҆положѝ рꙋкꙋ свою нанихъ
        и҆пораꙁѝ и҆хъ . и҆раⷥгнѣвасѧ на́горы и҆бы́ша мр҃твцы̀ и҆хъ ꙗ҆́ко гно́и посреди
        пꙋтѝ . и҆въ всѣхъ сихъ неѿврати́сѧ ꙗ҆́ростье҆го но̑ и҆еще рꙋка̀ е҆го высо́ка ·
        Въꙁдви́гнетъ ѹ҆бо ꙁна́менїе страна́мъ да́лнимъ , и҆съвоꙁдви́жетъ ѧ҆̀ ѿконецъ
        ꙁемлѝ . и҆се̑ ско́ро ле́гце прїидⷮꙋ невъꙁа́лчютъ , нитрꙋдѧтсѧ , нивъꙁдрѣмлютъ ,
        нипоспѧ́тъ , нираспоꙗ҆́шꙋтъ по́ѧсъ свои̑хъ ѡⷮчресл̾ свои̑хъ , нираꙁ̾слабѧ́тсѧ
         въꙁвꙋꙁы сапо́гомъ и҆хъ . стрѣлы и҆хъ ѻ́стры сꙋть , и҆лꙋцы и҆хъ напрѧ́жени .
         копы́та ко́немъ и҆хъ , ꙗ҆́ко тве́рдъ ка́мень намѣни́шасѧ . колеса̀ колесни́цамъ
         и҆хъ ꙗ҆́ко бꙋрѧ ѹ҆стремлѧютсѧ . рыка́нїе иⷯ ꙗ҆́ко льво́ве , и҆преⷣста́ютъ ꙗ҆́ко
         льви́чища . і҆и҆меⷮ и҆воꙁопїетъ ꙗ҆́ко ѕвѣръ і҆и҆ꙁвержеⷮ , и҆небꙋдетъ ѿе҆́млющаго
         и҆̀ . и҆воꙁопїетъ иⷯ ра́ди вто́и дн҃ь , ꙗ҆́ко ꙁвⷦ‍҇ꙋ мо́рѧ мꙋтѧ́щасѧ . и҆въꙁрѧ́тъ
         на́ ꙁемлю , и҆се̑ т̾ма̀ же́стока вънедоѹ҆мѣнїи и҆хъ ·
  6:
     name: 'Глⷡ‍҇а , ѕ҃ ·'
     text: >
        И бы́сть влѣто вънеже ѹ҆мрѣтъ і҆ѻ҆ѕїѧ цр҃ь . видⷯѣ г҃а саваѻ́ѳа , сидѧ́ща на
        прⷭ҇тлѣ высо́цѣ и҆превоꙁнесе́нѣ . и҆по́лнъ до́мъ сла́вы е҆го . и҆серафи́ми стоѧ́хꙋ
        ѻ҆́крⷭ҇тъ е҆го шесть кры́лъ е҆ді́номꙋ , и҆шесть кры́лъ дрꙋгомꙋ . двѣма ѹ҆бо
        покрива́хꙋ лица̀ своѧ , двѣмаже но́ги своѧ , а҆двѣма лѣта́хꙋ . и҆въꙁыва́хꙋ дрꙋгъ
        къдрꙋгꙋ гл҃ѧ . ст҃ъ , ст҃ъ , ст҃ъ , г҃ь саваѻ́ѳъ , и҆спо́лнь всѧ̀ ꙁемлѧ̀ сла́вы
        е҆го · И҆вꙁѧ́сѧ ꙁавѣ́са наⷣдве́рнѧѧ ѿгла́са и҆же въпїѧхꙋ , и҆до́мъ напо́лнисѧ
        ды́ма · И҆рекохъ , ѽ ѻ҆каѧ́нныи а҆ꙁъ , ꙗ҆́ко сподоби́хсѧ чл҃къ сы́и и҆нечи́сты
        ѹ҆стн̀ѣ и҆мы́и . и҆среди людїи нечи́сты ѹ҆стн̀ѣ и҆мꙋщи а҆ꙁъ живꙋ̀ . и҆г҃а саваѻ́ѳа
        ви́дѣхъ ѻ҆чи́ма мои́ма · И҆пꙋсти́сѧ къмн̀ѣ е҆ді́нъ ѿсерафиⷨ и҆врꙋц̀ѣ и҆мѣѧ́ше
        ѹ́гль горѧ́щъ . е҆го́же клеща́ми вꙁѧтъ ѿѻ҆лтарѧ̀ и҆прикоснꙋсѧ ѹ҆стѣхъ моиⷯ ,
        и҆рече . се̑ прикоснꙋ́хсѧ ѹ҆стна́хъ твои̑хъ и҆ѿвръжена бꙋдⷮꙋ беꙁаконїѧ твоѧ ,
        и҆грѣхѝ твоѧ ѻ҆чи́ститъ · И҆слы́шахъ глⷭ҇а гн҃ь гл҃ющъ . кого̀ пꙋщꙋ̀ и҆ли̑ кто̑
        и҆де́тъ клю́демъ симъ . и҆реко́хъ , се̑ а҆ꙁъ пꙋсти́мѧ , и҆рече . и҆дѝ ирцы̀
        лю́демъ сиⷨ . ѹ҆ши́ма ѹ҆слы́шите и҆нераꙁꙋмѣ́ете . и҆ви́дѧще ѹ҆вѣдите , и҆неи҆мате
        ви́дѣти . ѻ҆дебелѣ́бо срⷣце людїи си́хъ , и҆ѹ҆ши́ма свои̑ма тѧ́жко слы́шаша и҆ѻ́чи
        своѝ смѣжи́ша . е҆да когда ѻ҆чи́ма ѹ҆ꙁрѧ́тъ , и҆ѹ҆ши́ма ѹ҆слы́шатъ , и҆срⷣцемъ
        раꙁꙋмѣю́тъ и҆ѻ҆братѧⷮсѧ , і҆и҆сцѣлю̀ ѧ҆̀ · И҆рекоⷯ доко́лѣ г҃и , речеже . дондеже
        ѻ҆пꙋстѣ́ютъ гра́ди невселе́нїемъ , и҆домо́ве небы́тїемъ чл҃чемъ , и҆ꙁемлѧ̀
        ѻ҆ста́нетъ пꙋста̀ . и҆посемъ ѹ҆дали́тъ б҃ъ чл҃ки , и҆ѻ҆ста́вшїи на ꙁемлѝ
        ѹ҆мно́жатсѧ . и҆е҆ще нане́и е҆сть десѧти́ны по́лъ и́на . и҆па́ки бꙋдеⷮ насобра́нїе ,
         ꙗ҆́ко дꙋбъ и҆желꙋ́дь е҆гда и҆спадетъ и҆сплюски своеѧ . племѧ̀ ст҃о ѹ҆стоѧ́нїе е҆го ·
  7:
     name: 'Глⷡ‍҇а , ꙁ҃ ·'
     text: >
        И бы́сть въдн҃и а҆ха́ꙁовы , і҆ѻ҆а̑ѳа́млѧ , сн҃а і҆ѻ҆ѕїина , цр҃ѧ і҆ѹ́дина .
        вꙁы́иде раі̑си́мъ , цр҃ь а҆ра́мль . и҆факе́и , сн҃ъ ромелїе́въ , цр҃ь і҆и̑л҃евъ ,
        наі҆ерⷭ҇лим̾ , вое̑ва́ти на́нь , и҆немого́ша вое̑ва́ти на́нь . и҆съвѣсти́ша вдо́мъ
        двд҃овъ гл҃ющемъ , съвѣща́лсѧ е҆сть а҆ра́мъ съе҆фре́моⷨ . і҆ѹ҆жасе́сѧдш҃а е҆го ,
        и҆дш҃а людїи е҆го . ꙗ҆́коже вдꙋбра́вѣ дꙋ́бъ вѣтромъ поколѣбле́тсѧ · И҆рече г҃ь
        къі҆са́їи , и҆ꙁыиди въсрѣте́нїе а҆ха́ꙁово ты̑ , и҆ѻ҆ста́выи и҆а̑сꙋ́въ сн҃ъ твои ,
        къкꙋпелѣ вы́шнѧго пꙋтѝ села̀ гнаѳе́ѻ҆ва . и҆рече́ши е҆мꙋ снабди́сѧ и҆ѹ҆молкнѝ ,
        и҆небо́исѧ , и҆данеѻ҆слабѣ́ет̾ дш҃а твоѧ̀ ѿдво́ю древесꙋ главе́ннꙋю кꙋрѧ́щꙋсѧ .
        е҆гда бо̑ гнѣ́въ ꙗ҆́рости мое̑ѧ̀ бꙋ́детъ па́ки и҆сцѣлю̀ . сн҃ъже а҆ра́мль , и҆сн҃ъ
        ромелїевъ , ꙗ҆́ко совѣща́ста совѣтъ ꙁо́лъ ѻ҆тебѣ гл҃ще · вꙁы́идемъ въі҆ѹ҆де́ю ,
        и҆съгл҃авше сни́ми ѻ҆брати́мъ ѧ҆̀ ксебѣ , и҆въцр҃иⷨ вни́хъ сн҃а тавелїева · Се̑
        гл҃етъ г҃ь саваѻ́ѳъ . несъбꙋ́детсѧ совⷮѣ се́и , ниѹ҆ста́витсѧ . но̑ глава̀ а҆ра́мꙋ
        дама́скъ , а҆глава̀ дама́скꙋ раа̑сиⷨ . но̑ е҆ще ше́стьдесѧ́тъ и҆пѧ́ть лⷮѣ ,
        ѻ҆скꙋдѣ́етъ црⷵтво е҆фре́мово ѿлюдїи . глава̀же е҆фрем́ови сама́ръ , и҆глава̀
        сама́рска сн҃ъ ромелїѻ́въ . и҆а́ще невѣ́рꙋете , и҆неи҆́мате раꙁꙋмѣти · И҆приложи
        г҃ь гл҃ати къ а҆ха́ꙁꙋ , рекїи . просѝ себѣ ꙁна́менїѧ ѿг҃а б҃а твое̑го , въглꙋбинꙋ
        и҆ли въвысотꙋ · И҆рече а҆ха́ꙁъ , непрошꙋ ниже и҆скꙋшꙋ г҃а · И҆рече і҆са́їа ,
        слы́ши ѹ҆бо до́ме двд҃овъ . е҆да̀ ма́лъ ваⷨ е҆сть трꙋ́дъ даѧ́ти чл҃комъ , то̑
        ка́ко гв҃и даете трꙋ́дъ · Сего ради да́сть г҃ь самъ ꙁна́менїе вамъ · Се дв҃ца
        въчре́вѣ ꙁа́чнетъ , и҆роди́тъ сн҃ъ , и҆проꙁове́ши и҆мѧ е҆мꙋ е҆м̾манꙋи̑лъ · Ма́сло
        и҆ме́дъ снѣ́сть , пре́жде да́же нераꙁꙋмѣ́етъ , и҆не и҆ꙁво́литъ ѕла̑ , и҆събере́тъ
        бл҃гое . ꙁанѐ пре́же ѹ҆вѣде́нїа дѣтищꙋ бл҃га и҆ѕла̑ , ѿидетъ ѕло́ба ꙗ҆́кои҆ꙁбра́ти
        бл҃гое · И҆и҆ꙁбꙋдⷮе ꙁемлѧ̀ е҆ѧ́же ты̑ бои̑шисѧ ѿлица сею̀ дво́ю цр҃ю · Но наведе́тъ
        г҃ь на́тѧ , и҆налю́ди твоа , и҆надо́мъ ѿц҃а твое̑го дн҃и . и҆же не сꙋть е҆щѐ
        пришлѝ , ѿнегоже дн҃е ѿи̑метъе҆фре́ма ѿі҆ѹ́ды цр҃ь а҆сѷрїиск̾ · И҆бꙋ́детъ вто́и
        дн҃ь , поꙁвиждетъ г҃ь мꙋхамъ , и҆жевладѣ́ютъ ча́стїю рѣкѝ е҆гѷпеⷮскїѧ , и҆пче́лы
        ꙗ҆́же е҆сть въ стра́нѣ а҆сѷрїистѣ . и҆прїидꙋтъ вси̑ и҆почї́ютъ на гра́динаⷯ
        стра́нъ , и҆впеще́рахъ , и҆въвсе́и рас̾сѣ́линѣ , и҆въвсѧ́комъ дре́ве · Вто́иже
        дн҃ь побръснетъ г҃ь бри́чемъ вели́комъ , и҆ напое́номъ ѻ҆б̾ѻ́нꙋ стра́нꙋ рѣкѝ цр҃ѧ
        а҆сѷрїиска . главꙋ̀ и҆вла́сы но́жныѧ , и҆бра́дꙋ ѻ҆стриже́тъ · И҆бꙋ́детъ въто́и
        дн҃ь , кормѧ́и чл҃къ ю҆́нцꙋ ѿволо́въ и҆двѣ̑ ѻ҆вцы . и҆бꙋ́детъ ѿ мно́жества
        мле́чнаго ма́сло и҆ме́дъ ꙗ҆́сти , всѧ́къ ѻ҆ста́выи наꙁемлѝ · И҆бꙋ́детъ вто́и дн҃ь ,
        всѧ́ко мѣ́сто и҆дѣж́е а҆ще бꙋ́детъ ты́сѧща ло́ꙁъ виногра́да , поты́сѧщи вѣ́дръ ,
        цѣли́ꙁною бꙋ́дꙋтъ и҆те́рнїемъ . състрела́ми стрѣлѧ́юще вни́дꙋтъ во́нь . ꙗ҆́ко
        цѣли́ꙁною и҆те́рнїемъ бꙋдетъ всѧ̑ ꙁемлѧ̀ · И҆всѧ́ка гора̀ ѻ҆ре́маѧ въꙁ̾ѻре́тсѧ ,
        и҆нена́идетъ та́мо стра́хъ . бꙋдетъбо̑ поцѣли́ꙁнѣ и҆поте́рнїю па́ства ѻ҆вцѝ ,
        и҆попра́нїе волꙋ́е ·
  8:
     name: 'Глⷡ‍҇а , и҃ ·'
     text: >
        И реⷱ‍҇ г҃ь къмнѣ , прїимѝ себѣ сви́токъ но́въ вели́къ . и҆въпиши вне́мъ писа́лоⷨ
        чл҃чеⷨ . ꙗ҆́коже бы́стро сътвори́ти плѣ́нь плѣне́нїю , приспѣл̾ бо̑ е҆сть .
        и҆по́слꙋхи ми̑ сътвори и҆ꙁвѣстни чл҃цы , ѹ҆́рїѧ жерца̀  , и҆ꙁаха́рїю сн҃а
        варахїи̑на . и҆пристꙋпи́хъ къпроро́чицы , и҆ꙁача̀ въѹ҆тро́бѣ и҆породѝ сн҃а .
        и҆рече г҃ь мнѣ . проꙁови и҆мѧ е҆мꙋ , ско́ро поⷣви́гни , ѻ҆стрѣплѣни . ꙁанѐ пре́же
        поꙁна́нїѧ дѣтищꙋ приꙁыва́тиѿц҃а и҆ли мт҃ре , и҆прїиметъ си́лꙋ дама́ска , и҆плѣ́нъ
        самарїискъ прⷣе цр҃емъ а҆сѷрїискомъ · И҆приложи г҃ь гл҃ати къмнѣ е҆щѐ , гл҃ѧ .
        и҆́мже не и҆ꙁво́лиша лю́дїе сїи воды̀ силоа́млѧ текꙋщаѧ ти́сѣ . но̑ и҆ꙁво́лиша
        и҆мѣти раа̑со́на сн҃а рамелїева цр҃ѧ вни́х̾ . сего ради се̑ въꙁво́дитъ г҃ь на́вы
        водꙋ рѣкѝ , си́лнꙋ и҆ мно́гꙋ цр҃ѧ а҆сѷрїиска и҆сла́вꙋ е҆го . и҆вꙁы́идетъ навсѧ́кꙋ
        де́бръ ва́шꙋ , и҆ѻ҆бы́идетъ всѧ̑ гра́ды ваша , и҆ѿи̑метъ ѿі҆ѹ҆де́ѧ чл҃къ . и҆же
        мо́жетъ главꙋ̀ въꙁдви́гнꙋти , и҆ли̑ си́лно что̑ съверши́ти . и҆бꙋдеⷮ по́лкъ е҆го ,
        ꙗ҆́коже несъмѣстѝти ширинаⷨ страны̀ твое̑ѧ · Сна́миб҃ъ ѹ҆вѣдите страны̀ и҆
        повинитесѧ . послꙋшаите доконца̀ꙁемлѝ . крѣпи́вшеисѧ повини́тесѧ , а҆ще бо̑ па́ки
        ѹ҆крѣплѧ́етесѧ , то̑ па́ки повини́тесѧ . и҆же совⷮѣ а҆ще совѣща́ете , расы́плетъ
        и҆̀ г҃ь . и҆сло́во е҆же а҆ще въꙁ̾гл҃ете , то̑ непребꙋдеⷮ въваⷭ҇ . ꙗ҆́ко сна́ми
        б҃ъ · Та́ко гл҃етъ г҃ь не покарѧ́ющимсѧ , крѣ́пкою рꙋко́ю . и҆хоже́нїю пꙋтѝ людїи
        си́хъ гл҃юще , е҆да̀ когда̀ речетѐ жесто́ко . всѐ бо̑ е҆же а҆ще рекꙋтъ лю́дїе сїи
        жесто́ко е҆сть . стра́хаже и҆хъ неѹ҆бо́итесѧ , нивъꙁмѧтѣтесѧ . г҃а си́лъ , того
        ѻ҆сщ҃аите . и҆то́и бꙋдетъ вамъ въ бо́ѧꙁнь . и҆а́ще бꙋдеши нанего ѹ҆пова́ѧ , то́и
        бꙋдетъ ти̑ въѻ҆сщ҃енїе · и҆ника́коже ѻ҆ка́мень прет̾кне́шисѧ , ни̑ ꙗ҆́ко ѻ҆ка́мень
        паде́нїѧ . до́мъже і҆аковль , въпрꙋ́глѣ и҆ враꙁдо́лїи сѣдѧ́щеѝ въі҆ерⷭ҇лимѣ .
        сего ради и҆ꙁнемо́гꙋтъ вни́хъ мно́ѕи , и҆падꙋтъ и҆съкрꙋшатсѧ . и҆прибли́жатсѧ ,
        и҆плѣнѧ́тсѧ чл҃цы въѹ҆тверже́нїи сꙋще · Тогда̀ ꙗ҆вле́ни бꙋдꙋтъ ꙁна́мена́ющїи
        ꙁако́нъ , ꙗ҆́ко неѹ҆чи́тисѧ · И҆речетъ , пождꙋ б҃а ѿвра́щ̾шаго лицѐ своѐ ѿдо́мꙋ
        і҆а́ковлѧ , и҆ѹ҆пова́ѧ бꙋ́дꙋ на́нь · ̏ Се аⷥ , и҆дѣти ꙗ҆́же ми̑ да́лъ б҃ъ ·
        И҆бꙋдꙋтъ ꙁна́менїѧ и҆чюдеса̀ въі҆и̑л҃и ѿг҃а саваѻ́ѳа , и҆же в̾сели́сѧ нагорѣ
        сїѻ́нъ · И҆а́ще рекꙋтъ ва́мъ , проси́те ѹ҆тро́бныхъ влъхвова́нїи , и҆же ѿꙁемлѧ̀
        гласѧ́щихъ . т̾щеславꙋющиⷯ , и҆ѿчре́ва гл҃ющихъ . неꙗ҆ꙁы́къ ли̑ ѹ҆бо къб҃ꙋ , ꙗ҆́же
        ничесо̀ въпраша́ет̾ ѻ҆ живыхъ и҆ мр҃твыхъ . ꙁако́нъ бо̑ напо́мощь да́сть .
        дарекꙋтъ неꙗ҆́ко се̑ сло́во , ѻ҆не́мже нѣ́сть м̾ꙁⷣы̀ да́ти ѻ҆немъ · И҆прїидетъ
        на́вы жестоⷦ‍҇ гла́дъ . и҆бꙋ́детъ е҆гда̀ въꙁ̾а҆́лчете ско́рбни бꙋдете . и҆ ѕлѣ̑
        речете кнѧ́ѕю , и҆ѿч҃ествꙋ · И҆въꙁрѧ́тъ на́ нб҃о го́рѣ , и҆на́ꙁемлю ни́ꙁꙋ
        приꙁрѧⷮ . и҆се̑ ѿчаѧ́нїе тѣснота и҆ тма̀ , печаⷧ‍҇ и҆тꙋга̀ , и҆сꙋмра́кь ꙗ҆́коже
        неви́дѣти . и҆неѻ҆скꙋдѣ́етъ и҆жевътѣснотѣ сы́и довре́мене ·
  9:
     name: 'Глⷡ‍҇а , ѳ҃ ·'
     text: >
        Се̑ пре́же и҆спїи , ско́ро ̏сътвори странѣ ꙁаѹ҆ло́нѣ , ꙁемлѝ неѳали́мовѣ . и҆про́чїи и҆же
        примо́ри живꙋщеи , и҆ѻ҆бонꙋ̀ странꙋ̀ і҆ѻ҆рдана , стра́ны галиле́ѧ ꙗ҆́ꙁы́комъ ·
        Лю́дїе ходѧ́щеи вътмѣ , видѣша свѣтъ вели́къ . живꙋщеи въстра́нѣ и҆всѣни см҃ртнѣи ,
        свѣтъ просвѣтиⷮсѧ на́вы · Множа́е людїи , ꙗ҆́же и҆ꙁведѐ въвесе́лїе  . и҆
        въꙁвеселѧ́тсѧ преⷣтобо́ю , ꙗ҆́ко ра́дꙋющеисѧ въжа́твꙋ , и҆ ꙗ҆́ко дѣлѧ́щеи коры́сть .
        ꙗ҆́ко ѿꙗ҆́тьсѧ ꙗ҆ре́мъ лежа́и наниⷯ , и҆ же́ꙁлъ и҆же навыи и҆хъ . же́ꙁлъ бо̑
        погонѧ́ющиⷯ расы́па  , ꙗ҆́ко и҆въдн҃и примадїа́мѣ · Ꙗ҆́ковсѧ́кꙋ ѻ҆де́жꙋ събра́ннꙋю
        ле́стїю , и҆ри́ꙁꙋ съприбы́ткомъ и҆стѧжⷮꙋ . и҆въсхотѧ́тъ дабы́ша и҆ ѻ҆гнемъ
        съж̾же́ныбыли · Ꙗ҆́ко ѻ҆тро́ча роди́сѧнаⷨ сн҃ъ , ̏ и҆да́стьсѧ намъ · Є҆мꙋже вла́сть
        бы́сть нарамѣ е҆го · И҆нарѣцаеⷮсѧ и҆мѧе҆го вели́ка совѣта а҆гг҃лъ . Чю́денъ
        совѣтникъ · б҃ъ крѣ́покъ властели́нъ , кнѧ́ѕь смире́нїѧ · ѿц҃ъ бꙋдꙋщаго вѣ́ка .
        приведетъ бо̑ мирна кнѧѕѧ , и҆ꙁдра́вїе е҆мꙋ . вели́ка вла́стье҆го . и҆мирꙋ е҆го
        нѣ́сть конца̀ . напресто́лѣ двд҃вѣ , и҆на црⷭ҇твѣ е҆го сѧ́детъ . напра́вити и҆̀ ,
        ипоⷣѧ́ти сꙋдом̾ и҆пра́вдою , ѿнн҃ѣ и҆до́ вѣка . р̾ве́нїег҃а саваѻ́ѳа сътво́ритъ
        се̑ · Смр҃ть посла̀ г҃ь наі҆а́кова , и҆ прїиде наі҆и̑л҃ѧ . и҆ѹ҆вѣдѧтъ вси̑ лю́дїе
        е҆фре́мовы , и҆сѣдѧ́щеи въсамарїи съѹ҆коре́нїемъ , и҆высо́киⷨ срⷣцеⷨ , гл҃ющемъ .
        пли́нѳы падо́ша . но̑ грѧди́те даѹ҆сѣче́мъ ка́менїе , и҆ посѣче́мъ ꙗ҆́годи́чїе
        и҆смрѣ́чїе , да съгради́мъ себѣ сто́лпъ · И҆пораꙁитъ б҃ъ въста́вшаѧ нагорꙋ̀
        сїѻ́ню , и҆ наі҆ерⷭ҇лимъ , и҆врагѝ и҆хъ расы́плеⷮ . сирїю ѿвъсто́ка слн҃чнаго ,
        и҆е́ллины ѿꙁа́пада слн҃чнаго . поꙗ̑да́ющаѧ і҆и̑л҃ѧ всѣми ѹ҆сты̀ · ѻ҆всѣхъ си́хъ
        неѿврати́сѧ ꙗ҆́рость е҆го , но и҆е҆ще рꙋка̀ е҆го высо́ка . и҆лю́дїе ненаврати́шасѧ ,
        до́ндеже ꙗ҆ꙁви́шасѧ . и҆г҃а невъꙁыска́ша · И҆ѿꙗ҆́тъ г҃ь ѿі҆ил҃ѧ главꙋ̀ и҆ѻ́шибъ
        вели́ка и҆ма́ла , въе҆ді́нъ дн҃ь . ста́рца и҆чюдѧ́щаасѧ лице́мъ , се̑ вла́сть .
        и҆пррⷪ‍҇ка ѹ҆ча́ща беꙁако́ннаѧ , се̑ ѻ҆́шибъ . и҆бꙋ́дꙋт̾ блажа́щеи людїе си̑ ,
        льстѧ́ще льстѧⷮ , ꙗ҆́кода поглотѧⷮ ѧ҆̀ · Сегораⷣ‍ꙵ ю҆нотами иⷯ невъꙁвесели́тсѧ
        г҃ь , и҆сиро́тъ и҆хъ и҆вдови́цъ и҆хъ непоми́лꙋетъ . ꙗ҆́ко вси̑ беꙁако́нницы , и҆
        ѕли̑ . и҆всѧ́ка ѹ҆ста̀ гл҃аша непра́вдꙋ · ѻ҆всѣхъ сихъ неѿврати́сѧ ꙗ҆́ростье҆го ,
        но̑ и҆е҆щѐ рꙋка̀е҆го высо́ка · Раꙁгориⷮсѧ ꙗ҆́ко ѻ҆́гнь беꙁако́нїе , и҆ ꙗ҆́ко
        тро́скотъсꙋхъ поꙗ҆́стьсѧ ѻ҆гнеⷨ . и҆ꙁаж̾же́тсѧ вчастинахъ дꙋбра́въскихъ , и҆
        поꙗ҆́сть е҆же ѻ҆́крⷵтъ холмъ все̑ . ꙗ҆́рости дѣ́лѧ гн҃ѧ погори́тъ всѧ̑ ꙁемлѧ̀ .
        и҆бꙋ́дꙋтъ лю́дїе ꙗ҆ко ѻ҆гне́мъ пож̾же́ни . чл҃къ непоми́лꙋеⷮ бра́та свое̑го . но̑
        ѹ҆кло́нитсѧ надесно , ꙗ҆́ко въꙁ̾а҆́лчетъ . і҆и҆ꙁъꙗ҆́сть ѿлѣ́выхъ , и҆ ненасыти́тсѧ .
        чл҃къ ꙗ҆ды́и пло́ть мы́шца свое̑ѧ . иⷥꙗ҆́сть бо̑ манасїи е҆фре́мово , и҆е҆фре́мъ
        манасїино . ꙗ҆́ко вкꙋ́пѣ повою́ета і҆ѹ́дꙋ · И҆въвсѣхъ сихъ неѿврати́сѧ
        ꙗ҆́ростье҆го , но̑ и҆е҆щѐ рꙋка̀е҆го высо́ка ·
  10:
     name: 'Глⷡ‍҇а , і҃ ·'
     text: >
        Го́ре пи́шꙋщимъ непра́вдꙋ . пи́шꙋщебо лꙋка́ваѧ пишⷮꙋ ѹ҆кланѧ́юще сꙋдъ ѹ҆бо́гиⷯ .
        и҆въсхища́юще сꙋдъ ни́щиⷯ людїи мои̑хъ . ꙗ҆́коже бꙋдеⷮ и҆мъ вдова̀ навъсхище́нїе ,
        и҆ сиротⷶ наѻ҆грабле́нїе . что́же сътворѧтъ въдн҃ь присѣще́нїѧ . печа́ль бо̑ ва́м̾
        ѿдале́че прїидеⷮ . и҆к̾комꙋ̀ прибѣ́гнете , дава́мъ помо́жетъ . гдѣ́ли ѻ҆ста́вите
        сла́вꙋ ва́шꙋ , ꙗ҆́ко невъпа́сти въплѣне́нїе , и҆поⷣ ѹ҆бїеными падꙋтъ . и҆ѿвсѣхъ
        сиⷯ неѿврати́сѧ ꙗ҆́рость е҆го , но̑ и҆е҆ще рꙋка̀ е҆го высо́ка · Го́ре а҆сѷрїемъ ,
        же́ꙁлъ ꙗ҆́рости моеѧ , и҆гнѣвъ е҆сть врꙋкꙋ и҆хъ . гнѣ́въ мои пꙋщꙋ̀ настранꙋ
        беꙁако́ннꙋ , и҆свои̑хъ людїи повелю̀ сътвори́ти плѣнъ и҆плѣне́нїе . и҆попра́ти
        гра́ды , и҆положи́тї ѧ҆̀ въпраⷯ се̑же нета́ко помы́слитъ , и҆дш҃ею нета́ко
        намени́тъ . ни̑ и҆ꙁмѣни́тъ ѹ́мъ е҆го , ꙗ҆́коже потреби́ти страны̀ нема́лы .
        и҆а҆ще рꙋкꙋтъ е҆мꙋ , ты́ли е҆си е҆ді́нъ кнѧ́ѕь , и҆речеⷮ . нѣсм̾ли̑ вꙁѧ́лъ
        страны̀ , ꙗ҆́же вы́ше вавѷло́на , и҆хала́нъ и҆дѣже сто́лпъ съграже́нъ бѣ . вꙁѧ́лъ
        е҆смь а҆равїю , и҆ дама́скъ и҆самарїю . ꙗ҆́коже и҆сїа вꙁѧⷯ и҆всѧ страны̀ въꙁмꙋ̀ ·
        Въспла́четесѧ и҆ꙁваѧ́нїи въі҆ерⷭ҇лі́мѣ , и҆въсамарїи , ꙗ҆кожебо̑ сътвориⷯ самарїи ,
        и҆рꙋкотворе́ннымъ еѧ̀ , та́коже сътворю̀ і҆ерⷭ҇лі́мови и҆кꙋми́ромъ е҆го · И҆бꙋдетъ
        е҆гда сконча́етъ г҃ь всѧ̀ тва́ри вгорѣ сїѻ́нъ , и҆въі҆ерⷭ҇лі́мѣ ̏наведе́тъ насмы́слъ
        вели́каго цр҃ѧ а҆сѷрїиска , и҆навысотꙋ̀ сла́вы ѻ҆чїю е҆го . речебо̑ , крѣпостїю
        си́лы моеѧ сътворю̀ , и҆премꙋдростїю ра́ꙁꙋма мое̑го ѿи̑мꙋ̀ предѣ́лы ꙗ҆ꙁы́комъ ,
        и҆си́лꙋ и҆хъ плѣню̀ , и҆сътрѧсꙋ̀ гра́ды насе́леныѧ . и҆вселе́ннꙋю всю̀ ѻ҆бои̑мꙋ̀
        рꙋко́ю мое̑ю ꙗ҆́ко гнѣꙁдо̀ , и҆ꙗ҆́ко ѻ҆ста́вленыѧ ꙗ҆́ица въꙁмꙋ̀ . и҆небꙋдеⷮ никтоже
        и҆же ѹ҆бѣжи́тъ менѐ , и҆ли̑ ѿвѣща́етъ ми̑ съпроти́внѣ · Є҆да просла́витсѧ секи́ра
        беꙁъсѣкꙋщаго ею̀ , и҆ли̑ въꙁнесе́тсѧ пила̀ беꙁъ влача́щаго ю҆̀ . та́коже а҆ще кто̑
        во́ꙁметъ же́ꙁль и҆ли̑ дре́во , и҆нета́ко . но̑ по́слетъ ѓь саваѻ́ѳъ натвою че́сть
        беꙁъче́стїе , и҆въ твое́и сла́вѣ ѻ҆гнь горѧ̀ въꙁгориⷮсѧ . и҆бꙋдетъ свѣтъ і҆и̑л҃евъ
        въѻ́гнь . и҆ѻ҆свѣтитъ и҆̀ ѻ҆гне́мъ горѧ́щемъ , и҆поѧ́сть ꙗ҆́ко сѣ́но ве́щь ·
        Въто́и дн҃ь ѹ҆га́снꙋтъ го́ры и҆хо́лми и҆дꙋбра́вы , и҆поꙗ҆́сть ѿдш҃а допло́ти ·
        И҆бꙋдетъ бѣжа́и , ꙗ҆́ко бѣжа́нїе ѿ пла́мене горѧ́ща . и҆ѻ҆ста́вшеи ѿниⷯ бꙋдꙋтъ в
        число̀ , и҆ дѣтищъ впи́шеⷮ ѧ҆̀ · И҆бꙋдетъ вто́и дн҃ь , неприло́житсѧ посе́мъ
        ѻ҆ста́нокъ і҆и̑л҃евъ . и҆ ѹ҆цѣлѣ́вшїи і҆а́ковли , небꙋдꙋтъ ксемꙋ̀ ѹ҆пова́юще
        наѻ҆би́дѣвшаѧ иⷯ но̑ бꙋдꙋтъ ѹ҆пова́юще къб҃ꙋ ст҃омꙋ і҆и̑л҃евꙋ , и҆́стин̾номꙋ .
        и҆бꙋдетъ ѻ҆ста́нокъ і҆а́ковль къб҃ꙋ крѣ́пкомꙋ · И҆а́ще бꙋ́дꙋтъ сн҃ове і҆и̑л҃еви
        ꙗ҆́ко пѣсоⷦ‍҇ мор̾скїи , ̏ѻ҆ста́нокъ и҆хъ сп҃сетсѧ . словобо̑ съврьша́ѧ исъвъкꙋплѧ́ѧ
        пра́вдою , ꙗ҆́ко сло́во съкраще́но сътвори́тъ г҃ь въвсе́и вселе́ннѣи · Сегоради
        се̑ гл҃етъ г҃ь саваѻ́ѳъ , не бо́итесѧ лю́дїе моѝ ѿа҆сѷрїи живꙋщеи въсїѻ́нѣ . ꙗ҆ко
        жеꙁло́мъ пора́ꙁиⷮ т҄ѧ , ꙗ҆ꙁвꙋ бо̑ наведе́тъ на́тѧ , ꙗ҆́ко ви́дѣти пꙋть е҆гѷпетьскъ ,
        е҆ще бо̑ ма́ло и҆преста́нетъ гнѣвъ . но̑ ꙗ҆рость моѧ̀ насовѣте и҆хъ · И҆въста́витъ
        б҃ъ на́нѧ ра́нꙋ , ꙗ҆́ко ꙗ҆́ꙁвꙋ мадїаⷨлю  , и҆ꙗ҆́рость е҆го попꙋтѝ и҆же попомо́рїю ,
        напꙋть и҆же въе҆гѷпетъ · И҆бꙋ́детъ вто́и дн҃ь . ѿꙗ҆́то бꙋдеⷮ бре́мѧе҆го
        съра́менетвоеⷢ҇ , і҆и҆́го е҆го ѿвы́а твое̑ѧ̀ , и҆съгнїеⷮ и҆́го ѿтвари е҆ле́а ·
        Прїидеⷮ бо̑ въграⷣ а҆г̾га́и , и҆минеⷮ маге́ддаѻ , и҆вмаⷯма́сѣ поло́житъ сосꙋ́ды
        своѧ . и҆ минеⷮ де́бръ , и҆прїидетъ въ а҆г̾га́и . страⷯ прїиметъ ра́ма , гра́дъ
        саѹ́ловъ пробѣгнетъ дщѝ гали́млѧ , покоритсѧ лаи́са , покори́тсѧ въе҆нанаѳо́ѳѣ .
        ѹ҆жасе́сѧ мадеми́на , и҆живꙋщїи вгѷвинѣ · Ѹ҆тѣшите дн҃есь напꙋтѝ пребы́ти .
        ѹ҆тѣшите рꙋко́ю горꙋ̀ дще́рь сїѻ́ню , и҆хо́лми и҆же въі҆ерⷭ҇лі́мѣ · Сѐ влⷣка г҃ь
        саваѻ́ѳъ , смѧтеⷮ сла́вныѧ крѣ́постїю , и҆высо́кїа ѹ҆кори́ꙁною съкрꙋшаⷮсѧ ,
        и҆смирѧⷮсѧ . и҆падⷮꙋ высо́цїи мечеⷨ , дꙋбра́важесъвысо́кими падеⷮсѧ ·
  11:
     name: 'Глⷡ‍҇а , а҃і ·'
     text: >
        Иꙁы́иде ̏жеꙁлъ и҆ско́рене і҆ес̾се́ѻ́ва , и҆цвѣтъ процвѣтеⷮ . и҆почїетъ нанеⷨ дх҃ъ
        бж҃їи . дх҃ъ премꙋдрости , и҆смы́сла . дх҃ъ совѣта , и҆крѣпости . дх҃ъ видѣ́нїѧ ,
        и҆бл҃гочестїѧ . и҆спо́лнитъ и҆̀ дх҃ъ стра́ха бж҃їѧ · Непосла́вѣ ѻ҆сꙋдитъ , ни
         погл҃анїю ѻ҆бличи́тъ . но̑ ѻсꙋдитъ смире́нномꙋ сꙋдъ , и҆ѻ҆бличи́тъ сла́вныѧ
         наꙁемлѝ . и҆пораꙁи́тъ ꙁе́млю словесе́мъ ѹ҆стъ е҆го . и҆дх҃омъ ѹ҆стна́ми ѹ҆бїетъ
         нечести́ваго . и҆ бꙋдетъ препоѧ́санъ пра́вдою въчре́сла е҆го , і҆и́стинною
         пома́ꙁана ре́бра е҆го · ̏И҆напасе́тсѧ въкꙋпѣ во́лк̾ съа́гньцемъ , и҆ры́сь почїетъ
         съко́ꙁлищемъ , и҆ю́нець сольво́мъ вкꙋпѣ напасꙋтсѧ . и҆ѻ҆троча̀ ма́ло поведеⷮ
         ѧ҆̀ . и҆во́лъ и҆медвѣдь вкꙋпѣ напасе́тасѧ , и҆въкꙋпѣ племѧ̀ иⷯ бꙋдеⷮ · И҆во́лъ
         и҆ле́въ вкꙋпѣ ꙁо́блета плѣвы · И҆ѻ҆троча̀ мла́до напеще́рꙋ а҆́спиⷣскꙋ , и҆нало́же
         племене а́спид̾ска рꙋкꙋ въꙁло́жит̾ . и҆не сътворѧтъ ѕла̑ , ни̑ въꙁмо́гꙋтъ погꙋби́ти
         нико́гоже ѹ҆ горы̀ ст҃ыѧ моеѧ . ꙗ҆́ко напо́лнисѧ всѧ̀ ѹ҆вѣдѣти г҃а , ꙗ҆́ко водѣ
         мно́ѕѣ покрыти мо́реса · И҆бꙋдетъ вто́и дн҃ь ко́рень і҆ес̾се́ѻвъ , и҆въставлѧ́е̑мы
         владѣти страна́ми . кнемꙋ страны̀ надѣ́ютсѧ , и҆бꙋ́детъ поко́и е҆го чи́стъ ·
         И҆бꙋдетъ вто́и дн҃ь  , приложитъ г҃ь ꙗ҆́ко покаꙁа́ти рꙋкꙋ свою . и҆въꙁревнова́ти
        ѻ҆стаⷩ‍҇кꙋ про́чемꙋ людїи , е҆же а҆ще ѻ҆ста́нет̾ ѿа҆сѷрїи и҆ѿе҆гѷпта ,
        и҆вавѷло́на , и҆ефїѻпїѧ , иѿе҆лами́ти , и҆ѿсолне́чныхъ въсто́къ , и҆ѿа҆равїѧ ·
        И҆воⷥдвигнетъ ꙁна́менїе въстраны̀ , и҆съберетъ поги́бшаѧ і҆и̑л҃евы . и҆расточе́нныѧ
        і҆ѹ́дины съберетъ ѿчетырь ѹ́глъ ꙁемлѝ . и҆ѿи̑метсѧ рве́нь ѿе҆фре́ма , и҆вра́ѕи
        і҆ѹ́дины поги́бнꙋтъ . и҆ефремъ невъꙁревнꙋеⷮ і҆ѹ́дѣ , і҆ѹ́да неꙁаꙁриⷮ е҆фремꙋ ·
        И҆въсперꙋтъ в̾кораблихъ и҆ноплемеⷩ‍҇никъ мо́ре и҆ногдо́ю повою́ютъ , і҆и҆же
        навосто́кы слн҃чныѧ . і҆и҆дꙋмею и҆намоа́ва прь́вое рꙋцѣ въꙁло́жатъ . сн҃овеже
        а҆м̾мо́ни прежде покарѧⷮсѧ , и҆ѻ҆пꙋститъ г҃ь мо́ре е҆гѷпет̾ско , и҆въꙁло́житъ рꙋкꙋ
        свою нарѣкꙋ̀ вѣтромъ преси́лномъ . и҆пораꙁитъ наседмь де́брїи . ꙗ҆́коже ходи́ти
        е҆мꙋ ѻ҆бꙋве́нꙋ . и҆бꙋ́детъ прохо́дъ лю́деⷨ мои̑мъ ѻ҆ста́вшимъ въе҆гѷпте . и҆бꙋдеⷮ
        і҆и̑л҃ю ꙗ҆́ко в҆дн҃ь е҆гда и҆ꙁы́иде и҆ꙁъе҆гѷпта ·
  12:
     name: 'Глⷡ‍҇а , в҃і ·'
     text: >
        Иречеши вто́и дн҃ь блⷭ҇влю тѧ̑ г҃и , и҆мже раⷥгнѣвасѧ на́мѧ . и҆ѿвратѝ ꙗ҆́рость
        свою ѿмене и҆поми́ловамѧ̑ · Се б҃ъ мои сп҃съ мои г҃ь , ѹ҆пова́ѧ бꙋдꙋ кнемꙋ , и҆не
        ѹ҆бою́сѧ . з̏анѐ сла́вамоѧ и҆хвала̀ г҃ь , быⷭ҇ ми̑ насп҃сенїе · Почерпѣте во́дꙋ
        съвесе́лїем̾ , ѿи҆сточникъ сп҃сенїѧ · И҆рече́ши вто́и дн҃ь , хвали́те г҃а ,
        въспо́ите и҆мѧ е҆го . въꙁвѣсти́те въ ꙗ҆зы́цехъ сла́внаѧ е҆го , помина́ите ꙗ҆́ко
        възнесе́сѧ и҆мѧ е҆го . хвалите и҆́мѧ гн҃е , ꙗ҆́ко высо́каѧ сътворѝ . възвѣсти́те
        се̑ все̑ повсеи ꙁемлѝ · Весели́тесѧ и҆ра́дꙋитесѧ живꙋщїи всїѻ́нѣ , ꙗ҆́ко въꙁнесе́сѧ
        ст҃ыи і҆и̑л҃въ посреди тебе ·
  13:
     name: 'Глⷡ‍҇а , г҃і ·'
     text: >
        Видѣнїе нававѷло́на . е҆же видѣ і҆са́їа сн҃ъ а҆мо́совъ · Нагорѣ ра́внѣ въз̾дви́гнете
        зна́менїе , въꙁнесете глⷭ҇а свои , и҆небо́итесѧ . поѹ҆щаите рꙋко́ю , ѿврьзи́те
        кнѧѕи . аⷥ повелю̀ , аⷥже ѧ҆̀ поведꙋ̀ . щюдове и҆дⷮꙋ сконча́ти ꙗ҆́рости мое̑ѧ ,
        ра́дꙋющесѧ въкꙋпѣ и҆ ѹ҆карѧ́юще · Глⷭ҇астра́н̾ мно́гъ нагора́хъ , подобенъ стра́н̾
        мно́гъ . гласъ цр҃ь , и҆стра́нъ събра́нъ . г҃ь саваѻⷴ‍҇ ꙁаповѣда странѣ
        въѻ҆рꙋже́неи прїити ѿꙁемлѧ̀ и҆здале́ча , ѿконца ѻ҆снова́нїѧ нб҃си г҃ь , и҆въѻ҆рꙋжѝ
        е҆го сѣчца , расы́пати всю вселе́ннꙋю · Рыда́ите бли́ꙁъбо̑ дн҃ь гн҃ь . и҆съкрꙋше́нїе
        ѿб҃а прїидеⷮ · Сего ради всѧ́ка рꙋка раꙁъслабѣ́етъ и҆всѧ́ка дш҃а чл҃ча ѹ҆бои́тсѧ ,
        и҆ смѧтꙋтсѧ послы̀ . и болѣꙁни прїимꙋтъ ѧ҆̀ , ꙗ҆́ко женѣ ражда́ющи . и҆поскорбѧ́тъ
        дрꙋгъ ко́дрꙋгꙋ и҆ѹ҆жаснꙋтсѧ , и҆лице и҆хъ ꙗ҆́ко пла́мы премѣнѧ́тъ · Сѐ бо̑ дн҃ь
        гн҃ь беꙁъ цѣльбы̀ грѧде́тъ ꙗ҆рости и҆ гнѣва , положи́ти вселе́ннꙋю всю пꙋстꙋ , и҆
        грѣшники погꙋби́ти ѿнеѧ · Звѣзды бо̑ нбⷭ҇ныѧ и҆крꙋжи́лїѧ , и҆ всѧ̀ тва́ръ нбⷭ҇наѧ
        свѣта непросиѧ́ют̾ . ̏и҆помрьчеⷮ слн҃це въсїѧ́ющее и҆мⷭ҇ць недасть свѣта свое̑го ·
        и҆ꙁаповѣ́дѣ вселе́ннѣи все́и ѕло̀ , и҆нечести́вымъ грѣхѝ и҆хъ . и҆погꙋблю̀
        ѹ҆кори́ꙁнꙋ беꙁако́нныхъ , и҆ ѹ҆кори́ꙁнꙋ преꙁори́выхъ смирю̀ · И҆бꙋдⷮꙋ ѻ҆ста́вшеи
        честнѣ́и , паче нежели ꙁлато пож̾же́ное . и҆чл҃къ честенъ бꙋдетъ , паче нежели
        ка́мень и҆же ѿ сапѳи́ра · Поколѣблетъбосѧ нб҃о , и҆землѧ̀ потрѧсеⷮсѧ и҆зд̾на̀
        свое̑го · Ꙗ҆́рости дѣлѧ и҆гнѣ́ва г҃а саваѻ́ѳа , въдн҃ь е҆гда̀ прїидетъ ꙗ҆рость
        е҆го · И҆бꙋдꙋтъ ѻ҆ста́вшеи ꙗ҆́ко сернъ бѣжⷶ и҆ꙗ҆́ко ѻ҆вца̀ ꙁаблꙋди́вши . и҆небꙋдеⷮ
        събира́ющаго и҆̀ . ꙗ҆́коже чл҃кꙋ влюⷣ‍ꙵ своѧ ѻ҆брати́тисѧ , и҆чл҃кꙋ въстранꙋ̀ свою
        прїити . и҆жебо̑ а҆ще плѣни́тсѧ повине́тсѧ . і҆и҆жесъбра́ни сꙋть мечемъ падꙋтъ .
        ̏и҆ча́да и҆хъ преⷣними раꙁбїютъ . и҆домы̀ и҆хъ плѣнѧ́тъ , и҆же́ны и҆хъ по́имⷮꙋ ·
        Сѐ а҆ꙁъ въста́влю навыми́ды , и҆не мѣнѧтъсребра̀ низла́та требꙋюⷮ · стрѣле́нїе
        ю́ношеско съкрꙋша́тъ , и҆ ча́дъ вашихъ непоми́лꙋютъ . и҆не пощади́та ѻчии҆хъ ча́дъ
        твоиⷯ · и҆бꙋдетъ вавѷло́нъ добрыи и҆сла́вныи поⷣцр҃и халде́иски . ꙗ҆коже расы́па
        б҃ъ содомꙋ и҆гомо́рꙋ , и҆ненасели́тсѧ въ вѣчное времѧ . и҆невни́дꙋтъ вни́хъ до
        многъ рожде́нїи , нивни́дꙋтъ во́нь а҆равлѧ́не , и҆пастꙋсѝ непочїютъ внемъ ·
        И҆почїютъ тꙋ̑ ѕвѣрїе , и҆напо́лнѧтсѧ домо́ве гласа . и҆почїютъ тꙋ̑ сѷрины , и҆бѣ́си
        тꙋ̑ въс̾плѧ́шꙋтъ . и҆ѻ҆нокен̾таѷры тꙋ̑ въселѧ́тсѧ , и҆въгнѣꙁдѧ́тсѧ е҆же́ве вдомо́хъ
        и҆хъ ·
  14:
     name: 'Глⷡ‍҇а , д҃і ·'
     text: >
        Скоро и҆́детъ и҆неѹ҆меⷣлит̾ . и҆поми́лꙋетъ г҃ь і҆а́кова . и҆ съберет̾ е҆щѐ і҆и̑л҃ѧ ,
        и҆почїеⷮ наꙁемлѝ свое́и . и҆прихо́дниⷦ‍҇ приложи́тсѧ къдомꙋ̀ і҆а́ковлю . и҆по́имꙋтъ
        ѧ҆̀ страны̀ , и҆въведꙋтъ ѧ҆̀ въмѣсто и҆хъ и҆преи̑мⷮꙋ , и҆ѹ҆мно́жатсѧ наꙁемлѝ бж҃їи
        врабы̀ и҆рабы́нѧ . и҆бꙋдꙋтъ плѣнени плѣни́вшеи ѧ҆̀ , и҆владѣти бꙋдⷮꙋ ѻ҆бладавшеи
        и҆ми . и҆бꙋдетъ вто́и дн҃ь , покои́тъ тѧ̑ г҃ь ѿболѣзнїи ꙗ҆́рости твое́ѧ , и҆ѿрабо́ты
        жесто́кїѧ , е҆ю̑же рабо́тасте и҆мъ · И҆прїиметъ приⷮчю сїю нацр҃ѧ вавѷлоньска ,
        и҆речеши въто́и дн҃ь , ка́ко почѝ въꙁемлѧ́и , и҆почѝ пот̾щава́ѧи · съкрꙋши б҃ъ
        ꙗ҆ремъ грѣшничъ , ꙗ҆реⷨ кнѧ́ѕьпораѕѝвъ странꙋ̀ ꙗ҆́ростїю , и҆ꙗ҆́ꙁвою беⷥ и҆сцѣленїѧ .
        поража́ѧ странꙋ̀ ꙗ҆́ꙁвою ꙗ҆́рости . е҆ꙗ҆́же непощадѣ почѝ ѹ҆пова́ющи · Всѧ̑ꙁемлѧ
        давопїетъ съ весе́лїемъ . и҆сла́ва дꙋбравы дасѧ възра́дꙋетъ дотебѐ , и҆смрѣчїе
        дꙋбра́вы речеⷮ . ѿнелѣже ѹ҆спѐ , невъꙁы́иде посѣка́ѧи насъ · А҆́дъ до́лѣ раз̾гнѣ́васѧ
        срѣтъ тѧ̑ . въста́ша стобо́ю вси̑ щꙋдове ѻ҆блаⷣшей зеⷨле́ю · І҆и́же въста́ша
        ѿпрⷭ҇толъ свои̑хъ вси̑ цр҃їе стра́ньстїи . вси̑ ѿвѣща́ютъ и҆рекꙋтъ тебѣ , и҆ты̑
        плѣне́нъ е҆си ꙗ҆коже и҆мы̑ , и҆вънаⷭ҇ намѣненъ е҆си · И҆сни́де сла́ва твоѧ въа҆́дъ ,
        мно́гое веселїе твое . поⷣтобо́ю посте́летъ гно́и , и҆покроⷡ‍҇тво́и че́рвь ·
        Ка́косѧ спаде сънб҃се деⷩ‍҇ница , въсходѧ́щїа ꙁаѹ҆́тра . съкрꙋшисѧ наꙁемлѝ ,
        пꙋща́ѧи къвсѣмъ странаⷨ · Ты бо̑ рече въѹ҆́мѣ свое̑мъ . на́нб҃о въꙁы́идꙋ , и҆вы́ше
        ѕвѣꙁдъ нбⷭ҇ныхъ поста́влю прⷭ҇тлъ сво́и . и҆сѧдꙋ нагорѣ высоцѣ , нагора́хъ высока́хъ
        ꙗ҆́же на сѣ́веръ . въꙁыидꙋ вы́ше ѻ҆́блакъ · и҆бꙋдꙋ ра́венъ вы́шнемꙋ · Нн҃ѣже
        воа҆́дъ сни́деши , и҆въко́ренїе ꙁеⷨлѝ · И҆ѹ҆́ꙁрѣвшеи тѧ въчюдѧⷮсѧ ѻ҆тебѣ и҆рекꙋтъ .
        се́й чл҃къ и҆же раꙁгнѣва̀ всю̑ зе́млю , потрѧса́ѧи цр҃ѧ . порѣва́ѧи вселе́ннꙋю
        всю̑ , грады расы́па и҆плѣненыхъ нераꙁⷣрѣши · Вси̑ цр҃и страньстїи ѹ҆спо́ша вчести .
        и҆чл҃къ въдомꙋ̀ свое̑м̾ . а҆ты̀ повръжешисѧ въгора́хъ ꙗ҆́ко мр҃твецъ . похꙋленъ
        съмно́гими мр҃твъцы и҆сѣче́ными мечемъ . съходѧ́щимъ воа҆́дъ · Ꙗ҆́коже и҆ри́ꙁа
        вкро́ви намо́чена небꙋдетъ чи́ста . та́коже и҆ты̑ небꙋ́деши чи́стъ , ꙁанѐ зе́млю
        мою̀ погꙋбѝ , и҆люди моа̀ и҆ꙁби . непребꙋ́деши въвѣ́чное вре́мѧ · Племѧ̀ ѕло́е
        ѹ҆готовѝ ча́да своѧ наѹ҆бїе́нїе , грѣхѝ ѿц҃атвое̑го , даневъстанⷮꙋ и҆прича́стѧтъ
        си̑ ꙁе́млю , и҆напо́лнѧтъ зе́млю ра́ти . и҆въста́н на́нѧ гл҃етъ г҃ь саваѻ́ѳъ . и҆
        погꙋблю̀ и҆мѧ и҆хъ и҆ѻ҆ста́нокъ и҆племѧ · Се̑ гл҃етъ г҃ь . положꙋ вавѷлона пꙋ́ста
        ꙗ҆́ко въгнѣꙁди́тисѧ е҆жемъ , и҆бꙋ́детъ нивочто́же . и҆положꙋ̀и҆̀ бре́нїю пождь
        впа́гꙋбꙋ · Се̑ гл҃етъ г҃ь саваѻ́ѳъ . ꙗ҆́коже гл҃ахъ тако и҆бꙋ́детъ . и҆ ꙗ҆́коⷤ‍ⷷ
        совѣща́хъ , та́ко и҆ѹ҆ста́витсѧ · Ꙗ҆́ко погꙋби́ти а҆сѷрїю наземлѝ мое́и инагора́хъ
        мои̑хъ , и҆бꙋ́детъ въпопра́нїе . и҆ѿиметсѧ ѿнихъ ꙗ҆ре́мъ и҆хъ , и҆бре́мѧ иⷯ ѿра́ма
        иⷯ ѿи́меⷮсѧ · Се́и совѣтъ и҆же совѣща̀ г҃ь навселе́ннꙋю всю̀ . и҆си̑ рꙋка̀ высо́каѧ
        навсѧ̀ страны̀ вселе́ныѧ . е҆же бо̑ совѣщаеⷮ б҃ъ , кто̑ раꙁори́тъ , и҆рꙋкꙋ е҆го
        высо́кꙋю кто̑ ѿвратиⷮ · ̏Вълѣто вне́же ѹ҆́мре а҆ха́ꙁъ цр҃ь . бы́сть сло́во се̑ .
        нера́дꙋитесѧ вси̑ и҆ноплеме́нницы . съкрꙋши бо̑сѧ ꙗ҆́ре́мъ поража́ющаго вы̑ .
        ѿплеме́не бо̑ ꙁмїина и҆зы́идет̾ поро́дъ а҆спидьскъ , и҆поро́дъ и҆хъ и҆ꙁы́идетъ
        змїѧ парѧ́ща · И҆напасꙋтсѧ ѹ҆бозїи гм҃ъ . ни́щїи же чл҃цы въми́рѣ почїютъ .
        и҆потребиⷮ гладомъ племѧ̀ твое , и҆ѻ҆ста́нокъ тво́и и҆ꙁбїетъ . Пла́читесѧ вра́та
        граⷣнаѧ , давъꙁопїютъ гра́ды въꙁмѧтенїи . и҆ноплеме́нници вси̑ ꙗ҆́ко ды́мъ ѿсѣ́вера
        и҆детъ , и҆нѣсть л̾зѣ бы́ти . что̑ ли ѿвѣща́ютъ кнѧ́ѕи стра́ньстїи , ꙗ҆́ко г҃ь
        ѻ҆снова сїѻ́на . и҆ тѣмъ сп҃сꙋтсѧ смире́нїи въ лю́дехъ ·
  15:
     name: 'Глⷡ‍҇а , е҃і ·'
     text: >
        Сло́во намоа̑виⷮскꙋю зе́млю ·
        Но́щїю поги́бнетъ моа̑виⷮска землѧ̀ , но́щїю бо̑ поги́бнеⷮ граⷣ моа̑витьскь .
        пла́читесѧ въсебѣ , поги́бнетъ бо̑ лаѻ҆диво́нъ , внеⷨже требниⷦ‍҇ вашъ . та́мо
        въꙁы́дѣте пла́катисѧ кънаваѷвꙋ моа̑вѷтъскꙋ · Пла́читесѧ , навсе́и главѣ плѣшъ ,
        всѧ̑ мы́шца ѻ҆сѣ́чены . настогнаⷯ е҆го препоѧ́шетесѧ въꙗ҆ри́ги . и҆въспла́четесѧ
        нахрами́нахъ е҆го , и҆на ѹ҆́лицахъ е҆го , и҆нараспꙋтїи е҆го вси̑ въꙁрыда́ютъ
        съпла́чеⷨ . ꙗ҆́ко воꙁопи е҆сево́нь , и҆гл҃а . до́ндеже ѹ҆слы́шасѧ гла́съ е҆го ·
        Сего ради чресла̀ моа̑виⷮска въпїю́тъ , дш҃а е҆ѧ̀ ѹ҆вѣсть . срⷣце моа́витьскїѧ
        въпїетъ вне́и до сиго́ра . ю҆ница бо̑ е҆сть третиа̑ки Въвошествїи же е҆же ктебѣ
        пла́чющесѧ въꙁыдⷮꙋ пꙋтемъ а҆рони́млем̾ , въпїетъ сътренїе и҆ трꙋсъ . вода̀
        неври́млѧ пꙋста бꙋ́детъ , и҆ сѣ́но е҆ѧ̀ ѻ҆скꙋдѣ́ет̾ , сѣ́на бо ѕе́лена небꙋдеⷮ ·
        е҆даси́це хо́щетъ спасе́нъ бы́ти · Наведꙋбо наде́брь а҆ра́вскꙋ и҆во́ꙁмⷮꙋ ю҆̀
        съвокꙋпи бо̑ во́пль предѣлъ моа̑витьскь , съа҆галимлемъ , и҆пла́чь еѧ̀ докла́дѧѕѧ
        е҆сали́млѧ . вода̀ рем̾мо́нѧ напо́лнитсѧ кро́ви . наведꙋ̀бо̑ нарем̾мо́на а҆равлѧны ,
        и҆во́змꙋть племѧ̀ моа́вле , и҆ а҆рїилево . и҆прокъ а҆дамо́нь , пꙋщꙋ а҆ки гаⷣ на́
        ꙁемлю ·
  16:
     name: 'Глⷡ‍҇а , ѕ҃і ·'
     text: >
        Єда̀ камы́къ пꙋстъ е҆сть гора̀ сїѻ́нѧ . бꙋ́деши бо̑ а҆ки пти́ца въсперꙋщи птиⷳ‍҇ .
        ѿꙗ̑ть дщ̑и моа́влѧ прохоⷣ‍ꙵ а҆рно́ни боле совѣщава́ите . сътворѧ́ите кро́въ желѧ́
        е҆ѧ̀ прⷭ҇но въплаⷣнꙋю тмꙋ̀ пробѣгнꙋтъ , ѹ҆жⷶснꙋшасѧ . е҆да̀ и҆спе́рва ѻ҆бита́ютъ
        тебѣ ѹ҆бѣ́ꙁи моавли бꙋ́дꙋтъ въ покрове́нїе вам̾ , ѿлица̀ прогонѧ́ща ꙗ҆́ко ѿꙗ҆́сѧ
        по́мощь твоѧ̀ . и҆кнѧ́ѕь погиба́етъ попира́ѧи наꙁемлѝ . і҆и҆спра́витсѧ съми́лостїю
        прⷭ҇тлъ , и҆сѧ́детъ нане́мъ съи҆стинною въ хра́мѣ двд҃вѣ сꙋдѧ̀ и҆възыска́ѧ сⷣꙋ ,
        и҆подвижа пра́вдою · Слы́шахомъ ѹ҆кори́ꙁнꙋ моа́влю , ѹ҆коре́нъ бы́сть ѕѣ́ло .
        преꙁо́рь ѿвръже , нета́ко воⷧ‍҇хвова́нїе твое нета́ко . ̏въспла́чеⷮсѧ моа́въ , въ
        моа́витьстѣи бо̑ всѝ воспла́чюⷮсѧ живꙋщи . и҆́мже въсхотѣ поѹ҆чи́ши , и҆ не
        ѹ҆срамлѧ́ешисѧ . дѣти е҆сево́нѧ , пожелѣ́ютъ винограⷣ севама́нь . пожира́ющеи
        сратны̀ , попоретѐ виногра́ды е҆го донаа̑ꙁира несъвокꙋпи́тесѧ . попла́ваите
        пꙋсты́ню , пꙋщенїи ѻ҆ста́ша прои̑до́шⷶ пꙋсты́ню . сего ради въспла́чюⷮсѧ , ꙗ҆́ко
        пла́чь наꙁи́ревъ виногра́дъ севама́нь . дꙋ́бїе ти посече е҆сево́нь , и҆е҆леа́ли .
        ꙗ҆́ко нажа́твꙋ твою̀ и҆наи҆манїе винꙋ̀ поперꙋ е҆̀ , и҆все̑ падеⷮсѧ · и҆въꙁдви́гнетсѧ
        ра́дость и҆весе́лїе ѿвиногра́да и҆хъ , и҆въвиногра́дехъ твои̑хъ невъꙁра́дꙋюⷮсѧ .
        и҆неи҆ꙁгнетꙋтъ вина вътѣсцѣх̾ , преста́ло бо̑ е҆сть · Сего ради чре́во мое намоа̑ва
        а҆ки гꙋ́сли въꙁ̾гласитъ , и҆ѹ҆тро́ба моа а҆ки граⷣ и҆же поновѝ . и҆бꙋдетъ ꙗ҆́ко
        срамлѧ́тисѧ тебѣ , ꙗ҆́ко трꙋ́дисѧ моа́въ ѻ҆требницѣхъ . и вни́детъ въсотворе́нныѧ
        рꙋка́ма еа̀ ꙗ҆́ко помоли́тисѧ , и҆невозмо́жетъ и҆ꙁба́вити е҆го · Се сло́во е҆же
        гл҃а г҃ь намоа́ва . е҆гдаже гл҃а и҆н҃нѣ гл҃ю . вътре́хъ лѣтеⷯ лѣтъ нае҆́мника ,
        похꙋ́литсѧ слава моа́влѧ въвсе́мъ бога́тьствѣ мно́ѕѣ . и҆ѻ҆ста́виⷮсѧ ѹ҆мненъ и҆безъ
        че́сти ·
          17:
             name: 'Глⷡ‍҇а , з҃і ·'
             text: >
        Сло́во е҆же на дама́скъ ·
        Се̑ дама́скъ во́ꙁметсѧ ѿграⷣ и҆ бꙋдетъ въ паде́нїе ѻ҆ста́вленна въ вѣ́къ , в ло́же па́стваⷨ и҆ въ поко́и . и҆ не бꙋ́деⷮ гонѧ́щаго . и҆ къ семꙋ̀ не бꙋдетъ тве́рди ꙗ҆́ко въбѣгнꙋти е҆фремꙋ . и҆ къ семꙋ̀ не бꙋ́детъ црⷵтво въ дама́сцѣ , и҆ прокь сирь , нѣси б҄о ты ѹ҆́н̾ше сн҃въ і҆и̑л҃евъ , и҆ сла́вы и҆хъ · Се гл҃етъ г҃ь саваѻ́ѳъ . бꙋдетъ въ то́и дн҃ь , поме́рькнетъ сла́ва і҆а́ковлѧ . и҆ си́лнаѧ сла́вы е҆го потрѧсꙋтсѧ · И бꙋ́детъ ꙗ҆́ко е҆гда̀ кт҄о събира́етъ жа́твꙋ стоа́щꙋ , и҆ сѣмѧ кла́съ пожина́етъ . и҆ бꙋ́детъ ꙗ҆́ко е҆гда̀ кт҄о събира́етъ кла́сы въ де́бри твердѣ , и ѻ҆ста́нетъ в не́и сте́блїе . и҆ли а҆ки ꙁе́рна масли́чна дв҄ѣ и҆л҄и г҃ на концы высо́цѣ , и҆л҄и четы́ри и҆л҄и пѧ́ть на вѣтви еѧ̀ ѻ҆ста́нꙋтъ · Се гл҃етъ г҃ь б҃ъ і҆ил҃евъ . в то́и дн҃ь ѹ҆пова́ѧ бꙋ́детъ чл҃къ къ сътво́ръшемꙋ и҆̀ . и҆ ѻ́чи е҆го къ ст҃мꙋ і҆и̑л҃евꙋ во́ꙁрѧтъ . и҆ не бꙋдꙋтъ ѹ҆пова́юще къ требникомъ , н҄и дѣ́лы рꙋкꙋ и҆хъ е҆же сътвори́ста прьсты и҆хъ . и҆ не ѹ҆́ꙁрѧтъ дꙋбравъ иⷯ , н҄и гнюсны и҆хъ · Въ то́и дн҃ь бꙋ́дꙋтъ гра́ди твоѝ ѻ҆ста́влени . ꙗ҆́коже ѻ҆ста́виша и҆̀ а҆мор̾реи і҆ еѷвеи ѿ лица сн҃въ і҆и̑л҃ев̾ , и҆ бꙋдꙋтъ пꙋсти · Ꙁанѐ ѻ҆ста́ви бг҃а сп҃са твое̑го , и҆ г҃а по́мощ̾ника твое̑го не помѧнꙋ̀ . сего ради насади́ши саⷣ невѣренъ , и҆ сѣмѧ невѣрно . вон̾же б҄о дн҃ь а҆ще насади́ши ꙁаблꙋди́ши · А҆ще л҄и ꙁаѹ҆́тра насади́ши т҄о процвѣтеⷮ на жатвꙋ , и҆ во́ньже дн҃ь причастиⷮ , а҆ки ѿц҃ь б҄о чл҃къ причастиⷮ сн҃ы своѧ̀ · ѠѼ лю́те мно́жествꙋ страⷩ‍҇ мно́гъ а҆ки мо́ре мѧтѧсѧ , та́коже сѧ смѧтеⷮ . и҆ ю́гъ б҄о страⷩ‍҇ мно́гъ ꙗ҆ко вода̀ воⷥшꙋмиⷮ , а҆ки множество во́дъ ꙗ҆ꙁыцы мноꙁи , а҆ки во́ды мно́ги нꙋди́ми сходѧ́ще . и҆ ꙁапретиⷮ е҆мꙋ , и҆ дале́че проженеⷮ и҆̀ . а҆ки праⷯ плѣвныи вѣ́ющиⷯ проти́вꙋ вѣтрꙋ , и҆ ꙗ҆́ко праⷯ ко́лныи бꙋ́рѧ въꙁносѧ́щи · К ве́черꙋ бꙋдеⷮ же́лѧ , и҆ преже ꙁаѹ҆́трины . и҆ не бꙋдеⷮ сїѧ ча́сть плѣни́вшиⷯ в҄ы . и҆ жре́бїи причасти́вшихъ ва́съ ·
Глⷡ‍҇а , и҃і · Го́ре ꙁемлѝ е҆ѧ́же кора́бльнаѧ кры́ла ѻ҆бо́нꙋ странꙋ̀ рѣкѝ мѷрьски . пꙋща́ѧи по́ морю послы̀ , и҆ кни́ги по́сланныѧ ве́рхꙋ воды̀ . по́идꙋтъ б҄о вѣ́стницы ле́гцы къ странѣ высо́цѣ и҆ къ лю́демъ стра́нномъ и҆ стра́шноⷨ . кт҄о ѻ҆бо́нꙋ странꙋ̀ и҆хъ страна не причаща́ема и҆ попра́на · Нн҃ѣ рѣки ꙁемныѧ вс҄ѧ а҆ки страна̀ насе́лена насе́литсѧ . страна̀ и҆хъ а҆ки ꙁна́менїе съ го́ръ въꙁ̾дви́гнетсѧ . а҆ки гла́съ трꙋбы̀ ѹ҆слы́шанъ бꙋ́детъ · Ꙗ҆́ко та́ко м҄и рече г҃ь . ѹ҆тверженїе бꙋдеⷮ въ мое̑мъ градѣ . а҆ки свѣтъ ꙁно́ѧ полꙋденьнаго . а҆ки ѻ҆́блакъ ро́сныи въ дн҃ь жа́твы . и҆ бꙋ́детъ пре́же жа́твы е҆гда̀ сконча́етсѧ цвѣтъ . и҆ гре́ꙁнъ ꙁе́ленъ процвѣте́тъ цвѣтъ ки́селъ . и҆ ѻ҆бъе́млеⷮ греꙁны ма́лыѧ се́рпомъ . и҆ ло́ꙁїе ѿвръжетъ и҆ посѣчет̾ , и҆ ѻ҆ста́витъ въкꙋпѣ п̾тицамъ нбⷵнымъ и҆ ѕвѣ́ремъ ꙁе́мныⷨ . и съберꙋтсѧ на́ нѧ пти́ца нбⷵныѧ , и҆ вс҄и ѕвѣрїе ꙁемли на́нь прїидꙋтъ · Въ то̀ вре́мѧ принесꙋтсѧ да́рове г҃ꙋ саваѻ́ѳꙋ , ѿ лю́дїи ско́рбныⷯ и҆ посѣче́ныⷯ . и҆ ѿ лю́дїи вели́киⷯ , ѿ нн҃ѣ и҆ въ вѣ́чное времѧ . страна̀ надѣ́ющисѧ и҆ попра́на , ꙗ҆́же е҆сть въ ча́сти рѣчнѣи ꙁемлѧ своеѧ̀ . на мѣсте и҆дѣже и҆́мѧ г҃а саваѻ́ѳа , въ горѣ сїѻ́нѣ ·
Глⷡ‍҇а , ѳ҃і · Видѣнїе на е҆гѷпта · Се̑ г҃ь сѣди́тъ на ѻ҆́блацѣ ле́гцѣ . и҆ прїидетъ въ е҆гѷпетъ , и҆ потрѧсꙋтсѧ рꙋка́ми сътворе́нїи вс҄и е҆гѷпет̾стїи ѿ лица̀ е҆мꙋ , и҆ срⷣца и҆хъ покарѧ́тсѧ в ни́хъ , и҆ въста́нꙋтъ е҆гѷптѧ́не на е҆гѷптѧ́ны . и҆ въѻ҆рꙋжи́тсѧ чл҃къ на бра́та свое̑го , и҆ чл҃къ на бли́жнѧго свое̑го . и҆ въста́нетъ гра́дъ на гра́дъ . и҆ ꙁако́нъ на ꙁако́нъ . и҆ въꙁмѧте́тсѧ дх҃ъ е҆гѷпет̾скъ в ни́хъ , и҆ совѣтъ и҆хъ расы́плю · И҆ въпро́сѧтъ бого́въ своиⷯ и҆ кꙋми́ръ и҆хъ , и҆ гласѧ́щихъ ѿ ꙁемлѧ̀ , и҆ влъхвова́нїи ѿ ѹ҆тро́бы . и҆ преда́мъ е҆гѷпетъ в рꙋцѣ чл҃чи властелемъ жесто́комъ , и҆ цр҃и жесто́цы ѻ҆блада́ютъ и҆́ми · Се гл҃етъ г҃ь саваѻ́ѳъ . и҆ пїю́тъ е҆гѷпти во́дꙋ ꙗ҆́же на помо́рїи , а҆ рѣка̀ ѻ҆скꙋдѣ́етъ и҆ по́схнетъ . и҆ ѻ҆скꙋдѣ́ютъ рѣ́ки , и҆ рвени́ца рѣ́чныѧ , и҆ по́схнетъ ве́сь со́нмъ во́дныи . и҆ въ всѧкомъ лꙋ́ѕѣ тро́стнѣмъ и҆ си́тнѣмъ , и҆ лꙋ́чїе ꙁеле́но , и҆ все е҆же ѻ҆́крⷵтъ рѣкѝ , и҆ вс҄е сѣ́емое рѣко́ю по́схнетъ вѣтренымъ расыпа́нїемъ . и҆ въꙁдохнꙋтъ рыбарїе вси в̾мещꙋщеи мрежа в рѣкꙋ , и҆ вме́щꙋщеи не́воды , и҆ вме́щꙋщеи ѻ҆ме́ты въжделѣ́ютъ · И҆ стꙋдъ прїимꙋтъ дѣлающаѧ ле́нъ  , и҆ дѣлающаѧ синетꙋ̀ . и҆ бꙋ́дꙋтъ сновꙋю̑щеи съ болѣꙁнїю , и҆ творѧ́щеи ѻ҆ловинꙋ попекꙋтсѧ , и҆ поболѧ́тъ дш҃а и҆хъ . и҆ ѹ҆роди́ви бꙋ́дꙋтъ кнѧ́ѕи ѳанеѻ́ви , и҆ мꙋ́дрїи цр҃евы совѣтницы , совѣты и҆хъ ѻ҆бъю̑родѣ́ютъ · Ка́ко речетѐ цр҃ю сн҃ове смы́сленыхъ , вы сн҃ове цр҃ь первыхъ . гдѣ сꙋть мꙋдрїи твои , да т҄и совѣстѧ́тъ , и҆ да рекꙋтъ . чт҄о съвѣща г҃ь саваѻ́ѳъ на е҆гѷпта · ѻ҆скꙋдѣша кнѧѕи ѳане́ѻви , и҆ въꙁнесо́шасѧ кнѧѕи меⷨфи́т̾стїи , и҆ прельстѧтъ е҆гѷпта по племе́немъ . г҃ь чрьпа и҆мъ дꙋх́ъ прельще́нїѧ . и҆ прельсти́ша е҆гѷпта всѣми дѣлесы̀ и҆хъ , ꙗ҆́коже прельща́етсѧ пїа́ныи , і҆ и҆ꙁблева́выи воспѧⷮ · и҆ не бꙋ́детъ е҆гѷптѧ́номъ дѣ́ла , е҆же бы сътвори́ло главꙋ̀ и҆ ѻ́шибъ . ре́кше нача́токъ и҆ коне́цъ · В то́и дн҃ь бꙋдꙋтъ е҆гѷпти а҆ки же́ны въ стра́сѣ и҆ въ трꙋсѣ , ѿ лица̀ рꙋкѝ г҃а саваѻ́ѳа , ю҆́же то́и въꙁложитъ на́ нѧ . и҆ бꙋдетъ стра́на жидо́въска въ странахъ е҆гѷптѧ́номъ . всѧк̾ и҆же а҆ще въспомѧне́тъ ѧ҆̀ и҆мъ , ѹ҆боѧ́тсѧ совѣта ради г҃а саваѻ́ѳа , и҆же съвѣща г҃ь на́ нѧ · В то́и дн҃ь бꙋ́детъ пѧ́ть гра́дъ въ е҆гѷптѣ , гл҃юще ꙗ҆ꙁы́комъ ханани́т̾скомъ , и҆ кленꙋщасѧ и҆менемъ гн҃имъ . грⷣа а҆се́дескъ , проꙁове́тсѧ е҆ді́нъ грⷣа · В то́и дн҃ь бꙋ́детъ тре́бникъ гв҃и въ ꙁемлѝ е҆гѷпет̾стѣи , и҆ сто́лпъ въ предѣ́лехъ гв҃и . и҆ бꙋ́детъ въ ꙁна́менїе въ вѣ́къ гв҃и въ ꙁемлѝ е҆гѷпет̾стѣ . ꙗ҆́ко въскричатъ къ гв҃и ꙁаѕлѧ́щихъ и҆мъ дѣ́лѧ , и҆ пꙋститъ и҆мъ г҃ь чл҃ка , и҆же сп҃сетъ ѧ҆̀ . сꙋдѧ́и сп҃сетъ ѧ҆̀ . и҆ ꙁна́емъ бꙋ́детъ г҃ь е҆гѷптѧ́номъ , и҆ ѹ҆вѣ́дѧтъ е҆гѷптѧ́не г҃а в то́и дн҃ь . и҆ сътво́рѧтъ тре́бы и҆ да́ры , и҆ ѻ҆бѣща́ютъ моли́твы гв҃и , и҆ ѿдадѧ́тъ . и҆ пораꙁиⷮ г҃ь е҆гѷптѧ́ны ꙗ҆́ꙁвою вели́кою , і҆ и҆сцѣлитъ ѧ҆̀ цѣльбо́ю . и҆ ѻ҆братѧⷮсѧ къ гв҃и , и҆ ѹ҆слы́шиⷮ ѧ҆̀ і҆ и҆сцѣлиⷮ ѧ҆̀ · В то́и дн҃ь бꙋдетъ пꙋть е҆гѷптꙋ къ асирїемъ , и҆ вни́дꙋтъ а҆сирїи въ е҆гѷпетъ . а҆ е҆гѷпти по́идꙋтъ въ а҆сирїю , и҆ рабо́таютъ е҆гѷпти а҆сиріеⷨ · В то́и дн҃ь бꙋдетъ і҆и̑л҃ь трижды въ асирїи̑хъ , и҆ въ е҆гѷптѧнеⷯ . блⷵвенъ в ꙁе́млю , ю҆́же блⷵви г҃ь саваѻ́ѳ̾ , гл҃ѧ . блⷵвени лю́дїе мои и҆же въ е҆гѷптѣ , і҆ и́же въ а҆сирїи̑хъ . и҆ прича́стїе мое і҆и̑л҃ь ·
Глⷡ‍҇а , к҃ · В лѣто в не́же преиде наѳа́нъ въ а҆ꙁо́тъ , е҆гда пꙋсти и҆ а҆рна̀ цр҃ь а҆сѷрїискъ , и҆ вое̑ва̀ на а҆ꙁо́тъ , и҆ вꙁѧ̀ и҆̀ · Тогда рече г҃ь къ і҆са́їѝ сн҃ꙋ а҆мо́совꙋ , гл҃ѧ . и҆дѝ и҆ свер̾ꙁи врѣтище съ чреслъ свои̑хъ , и҆ санда́лїи своиⷯ и҆ꙁꙋ́исѧ  , и҆ сътворѝ си́це . ходѧ̀ на́гъ и҆ бо́съ . и҆ рече г҃ь , ꙗ҆́коже хо́диⷮ рабъ мо́и і҆са́їа на́гъ и҆ бо́съ , г҃ лѣта бꙋдꙋтъ е҆гѷптѧномъ ꙁна́менїа и҆ чюдеса̀ , и҆ еѳїѻ́плѧномъ · Ꙗ҆́ко такоже ѿведетъ цр҃ь а҆сѷрїискъ плѣнники е҆гѷпет̾ски и҆ еѳїѻ́пъски , ю҆́ноша и҆ ста́рца , на́ги и҆ бо́сы ѿкрове́ны стыдѣнїи е҆гѷпет̾ски . и҆ срамѧ́тсѧ ѻ҆меншавше е҆гѷптѧне съ е҆ѳїѻ́плѧны , и҆миже ѹ҆пова́хꙋ  . бѣша б҄о и҆хъ хвала̀ , и҆ рекꙋтъ живꙋщеи въ ѻ́стровѣ се́мъ . сѐ мы бѣхомъ ѹ҆пова́юще бѣжа́ти к нимъ на по́мощъ . сїи же не мого́ша и҆ꙁбы́ти цр҃ѧ а҆сѷрїиска , то̀ ка́ко мы̀ сп҃семсѧ ·
Глⷡ‍҇а , к҃а · Виденїе пꙋстынѧ · Ꙗко бꙋ́рѧ сквоꙁѣ пꙋсты́ню про́идетъ , ѿ пꙋ́сты и҆сходѧ́щи ꙁемлѝ . стра́шно видѣ́нїе и҆ жестоко повѣдасѧ мн҄ѣ . ѹ҆карѧ́ѧи ѹ҆карѧеⷮ , и҆ беꙁакоⷩ‍҇наѧ дѣѧи беꙁако́ниⷮ на́ мѧ е҆ламите , и҆ послы̀ прьстїи на мѧ и҆дꙋтъ . нн҃ѣ въꙁдохнꙋ , и҆ ѹ҆тѣшꙋсѧ сам̾ . сего дѣлѧ наплънишасѧ чресла моѧ раслабленїѧ , и҆ болѣꙁни прїѧша м҄ѧ а҆ки ражда́ю̑щꙋю . смѧто́хсѧ ꙗ҆́ко не слы́шати пот̾ща́хсѧ а҆ки не ви́дѣти . срⷣце мое мѧте́тсѧ , і҆ беꙁако́нїе погрꙋжа́е̑тъ м҄ѧ . дш҃а моѧ въ стра́сѣ стоиⷮ . Ѹ҆гото́ви трапе́ꙁꙋ , ꙗ҆ди́те и҆ пїите въста́вше кнѧѕи ѹ҆готовите щи́ты . ꙗ҆́ко та́ко рече г҃ь къ мнѣ . шеⷣ ѹ҆ста́ви себѣ стражбꙋ̀ , и҆ е҆гоже а҆ще ѹ́ꙁриши и҆ въꙁвѣстѝ . и҆ ѹ҆ꙁрⷯѣ снꙋꙁника дв҄а , е҆ді́нъ на ѻ҆слѧ́ти , а҆ дрꙋгїи на вельблюдѣ . послꙋшати послꙋшанїѧ мно́га , и҆ приꙁовѝ ѹ́рїю на стражбꙋ гн҃ю , и҆ рцы̀ . ста́ни весь дн҃ь , ста́ни всю но́щь ѹ҆ по́лчища . и҆ с҄е самъ грѧдетъ снꙋꙁнь мꙋжъ , и҆ ѿвѣща́въ рече . падесѧ паде́сѧ вавѷло́нъ , и҆ вс҄и кꙋми́ры е҆го и҆ всѝ творенїи рꙋка́ми съкрꙋши́шасѧ на ꙁеⷨли Послꙋшаите ѻ҆ста́нки , и҆ ѻ҆болеꙁненїи послꙋшаите . е҆же слы́шахъ ѿ г҃а саваѻ́ѳа . б҃ъ і҆ил҃евъ , въꙁвѣстѝ намъ · Видѣ́нїе на и҆дꙋме́ѧ · Къ мнѣ ꙁоветъ ѿ сеѵ́ра . снабди́те ꙁабра́ла , снабжꙋ̀ ꙁаѹ́тра и҆ но́щїю . а҆ще и҆́щеши т҄о и҆щѝ , и҆ ко мнѣ прїидѝ · Въ дꙋбра́вѣ вечеръ прележиши , и҆л҄и на пꙋтѝ деда́нове Въ срѣте́нїе жа́ждꙋщемꙋ во́дꙋ принесите , живꙋщїи въ странѣ ѳема́новѣ . съ хлѣбы срѣта́ите бѣжа́щаѧ мно́жества ради ѹ҆бїеныхъ , и мно́жества ради прельщеныхъ , и҆ мно́жества дѣлѧ мечнаго , и҆ мно́жества дѣлѧ стрѣле́цъ протѧже́ныхъ , и҆ мно́жества дѣлѧ падшиⷯ на сѣ́чи · Ꙗ҆́ко сице рече г҃ь къ мнѣ . е҆ще въ е҆ді́номъ лѣте , ꙗ҆́коже в лѣте нае̑мника . ѻ҆скꙋдѣ́етъ сла́ва сн҃овъ кѷда́рь , и҆ ѻ҆ста́нцы стрⷧ‍҇ѣцеⷡ‍҇ си́лныхъ сн҃овъ кѷдарь ѹ҆ме́ншени бꙋдꙋтъ . ꙗ҆́ко г҃ь гл҃а , б҃ъ і҆и̑л҃евъ ·
Глⷡ‍҇а , к҃в · Видѣ́нїе де́бри сїѻ́ни · Чт҄о бы́сть тебѣ нн҃ѣ . ꙗ҆́ко въꙁлѣꙁосте всѝ на хра́мы т̾ща̀ , напо́лнисѧ гра́дъ въпїющиⷯ . ꙗ҆ꙁве́нїи твоѝ не мече́мъ л҄и сꙋть ѹ҆бо ѹ҆ꙗ̑ꙁвени . и҆ мертвъцы̀ твоѝ не ѹ҆мер̾щве́ни л҄и сꙋть ѹ҆бо ра́тїю . всѝ кнѧ́ѕи твоѝ побѣ́гнꙋша . и҆ плененїи жестоцѣ сꙋть свѧ́ꙁани , и҆ крѣпцїѝ в тебѣ дале́че ѿбѣжа́ша . сего дѣлѧ реко́хъ , не дѣ́ите мене да сѧ го́рцѣ воспла́чю . не налѧжи́те ѹ҆тѣша́юще м҄ѧ , ѻ҆ съкрꙋше́нїи дщери рожде́нїѧ мое̑го . ꙗ҆́ко дн҃ь мѧтежен̾ и҆ па́гꙋбенъ · И҆ попра́нїѧ льще́нїѧ , ѿ г҃а саваѻ́ѳа , в де́бри сїѻ́ни прельща́ютсѧ . и҆ ма́лъ и҆ вели́къ тꙋлѧ́ющесѧ въ гора́хъ · е҆ламитеⷤ‍ⷷ вꙁѧ́ша тꙋ́лы · Въсѧ́дите чл҃цы на ко́нѧ , и҆ събо́ръ по́л̾чныи . и҆ бꙋдⷮꙋ и҆ꙁбра́ни де́бри твоѧ̀ , и҆ напо́лнѧⷮсѧ ѻ҆рꙋжїѧ , ко́н̾ницы же ꙁастꙋ́пѧтъ бра́та твоѧ . и҆ ѿкрыютъ вра́та і҆ѹ́дина · И҆ въꙁрѧ́тъ в то́и дн҃ь въ и҆ꙁбра́н̾ныѧ домы̀ гра́да , и҆ ѿкры́ю̑тъ съкрове́н̾наѧ до́мовъ конца̀ двд҃ва , и҆ ѹ҆ꙁрѧ́тъ ꙗ҆́ко множа́иши сꙋть · И҆ ꙗ҆́ко ѿврати́ша во́дꙋ прьвы́ѧ кꙋ́пели въ́ градѣ , и҆ ꙗ҆́ко ѹ҆стро́и̑ша домы̀ і҆ерⷵли́млѧ , на ѹ҆твержⷣе́нїе стѣнѣ гра́днеи . и҆ сътвористе себѣ во́дꙋ межⷣꙋ двѣма ѻ҆гра́дома , в̾нꙋтръѹ́дꙋ паче кꙋ́пели дре́внѧѧ · и҆ не въꙁрѣсте и҆же и҆спе́рва сътворѝ ю҆̀ , и҆ съгра́ждъшаго ю҆̀ не вѣдѣсте · И҆ проꙁва̀ г҃ь саваѻ́ѳъ в̾ то́и дн҃ь плаⷱ‍҇ и҆ рыда́нїе . и҆ ѻ҆бръсе́нїе , и҆ препоѧ̑са́нїе въ врѣтища . си́ же сътвори́ша ра́дость и҆ весе́лїе , ꙁакала́юще теⷧ‍҇ца и҆ полага́юще тре́бы ѻ҆́вцами , ꙗ҆́ко ꙗ҆́сти мѧ́са , и҆ пи́ти вино̀ . гл҃юще ꙗ҆ди́мъ и҆ пїемъ , ѹ́трѣ б҄о ѹ́мреⷨ . се́ же не покрове́н̾но е҆сть въ ѹ́шїю г҃а саваѻ́ѳа , ꙗ҆́ко не ѻ҆ста́витсѧ грѣх̾ то́и вамъ , до́ндеже ѹ́мрете · Си́це гл҃етъ г҃ь саваѻ́ѳъ . и҆дѝ в кꙋщꙋ к сана́нꙋ строи́телю до́ма . и҆ рцы̀ е҆мꙋ что́ т҄ы ꙁдѣ , что́ ли тебѣ ꙁдѣ , да ꙁдѣ е҆си и҆стеса́лъ гро́бъ себѣ , и҆ сътвори́лъ е҆си себѣ на высо́цѣ гробъ , и҆ вписа́лъ е҆си себѣ на камени кꙋщꙋ · Сѐ ѹ҆бо г҃ь саваѻⷴ‍҇ , сътре́тъ и҆ свержетъ мꙋжа , и҆ ѿи̑метъ ѹ҆тва́ръ твою , и҆ вѣне́цъ тво́и сла́вныи . и҆ поврьжетъ т҄ѧ въ странꙋ̀ вели́кꙋ и҆ беꙁъ мѣры , и҆ т҄ꙋ ѹ́мреши . и҆ поло́житъ ѻ҆рꙋжїе твоѐ доброе въ беꙁъче́стїе , и҆ доⷨ кнѧ́ѕѧ твое̑го въ попра́нїе . і҆ и҆ꙁвержешисѧ ѿ строи́тельства домо́внаго  , и҆ ѿ стоѧ́нїѧ твое̑го · И҆ бꙋдетъ в то́и дн҃ь , приꙁовꙋ̀ раба̀ мое̑го е҆лїаки́ма хел̾кїева . и҆ ѻ҆блекꙋ и҆̀ въ ѹ҆тва́ръ твою , и҆ вѣне́цъ твои дамъ е҆мꙋ , и҆ держа́вꙋ твою , и҆ стро́и домо́вныи дамъ в рꙋцѣ е҆го . и҆ бꙋдеⷮ ꙗ҆́ко ѿц҃ъ живꙋщимъ въ і҆ерⷵлимѣ , и҆ живꙋщиⷨ въ і҆ѹ҆де́и . и҆ да́мъ е҆мꙋ сла́вꙋ дв҃двꙋ и҆ съвладѣ́етъ , и҆ не бꙋдеⷮ съгл҃юща проти́вꙋ · И҆ даⷨ ключь до́мꙋ двд҃ва на ра́мѣ е҆го , и҆ ѿврьꙁетъ и҆ не бꙋдет̾ ꙁатворѧ́ющаго . и҆ ꙁатво́ритъ и҆ не бꙋдетъ ѿврьꙁа́ющаго · И҆ поста́влю кнѧ́ѕѧ на мѣстѣ вѣрнѣ , и҆ бꙋдеⷮ на прⷵтлѣ сла́внѣ домꙋ ѿц҃а е҆мꙋ · и҆ бꙋдетъ ѹ҆пова́ѧ к немꙋ всѧкъ сла́венъ в домꙋ ѿц҃а е҆го , и҆ малъ и҆ вели́къ бꙋдетъ , ѻ҆бѣсѧⷮсѧ е҆мъ в то́и дн҃ь · Сѐ гл҃етъ г҃ь саваѻ́ѳъ подви́гнетсѧ чл҃къ ѹ҆тверженъ на мѣстѣ вѣрнѣ , и҆ паде́тсѧ , и҆ ѿи̑метсѧ сла́ва ꙗ҆́же на немъ , ꙗ҆́ко г҃ь гл҃а ·
Глⷡ‍҇а , к҃г · Видѣнїе на тѷра · Пла́читесѧ кора́бли кархидоⷩ‍҇стїи , ꙗ҆́ко поги́бе и҆ къ семꙋ не прїидⷮꙋ ѿ ꙁемлѧ̀ ките́иски приведе́сѧ плѣнена . комꙋ̀ подо́бни бы́ша живꙋщеи во ѻ҆стровѣ . кꙋпцы фѷничести преходѧ́ще мо́ре , въ во́дѣ мно́ѕѣ , племѧ кꙋпечьско а҆ки жа́твѣ вноси́мѣ , кꙋпцы стра́ньстїи . срамлѧ́исѧ сидо́не , ре́че мо́ре . крѣ́пость же мо́рьскаѧ рече , не болѣхъ н҄и поро́диⷯ ни въскормихъ ю҆́ношъ , н҄и въꙁнесоⷯ дв҃ицъ . е҆гда́ же слы́шано бꙋ́детъ е҆гѷптꙋ , прїимеⷮ ѧ҆̀ бо́лѣꙁнь ѻ҆ тѷре и҆дѣте въ кархидо́нъ . пла́читесѧ живꙋще въ ѻ҆стровѣ се́м̾ , не бѣ ли с҄е ѹ҆бо ѹ҆кориꙁне ваⷨ и҆сперва . преже плѣненїѧ е҆го кто совѣща̀ с҄е на тѷра . е҆да̀ точенъ е҆сть и҆л҄и не мо́жетъ . кꙋпцы е҆го сла́вны , кнѧ́ѕи ꙁемлѝ . г҃ь саваѻ́ѳъ совѣща расы́пати вс҄ю ѹ҆кори́ꙁнꙋ сла́вныхъ , и҆ похꙋли́ти всего сла́внаго на́ ꙁемли . дѣлаи ꙁеⷨлю твою̀ , посе́мъ б҄о кора́бли не прїидⷮꙋ ѿ кархидо́на , и҆ рꙋка твоа̀ къ семꙋ̀ не ѹ҆крѣпѣе̑тъ по́ морю · Раꙁгнѣ́вавшїѧ цр҃ѧ . г҃ь саваѻ́ѳъ ꙁаповѣ́да ѻ҆ хананеисте , погꙋби́ти крѣ́пость е҆ѧ . и҆ рекⷮꙋ къ семꙋ̀ не приложи́те ѹ҆карѧ́ти , и҆ ѻ҆би́дѣти дще́ри сїѻ́нѧ . а҆ще и҆́деши въ скѷтины , и҆ т҄ꙋ не бꙋ́детъ т҄и поко́ѧ . и҆ на́ ꙁемлю хаⷧ‍҇де́искꙋ , т҄о и҆ та̀ ѻ҆пꙋстѣ́ла а҆сѷрїими , ꙗ҆ко стѣна сѧ е҆и паде . Пла́читесѧ кора́бли кархидо́ньстїи ꙗ҆́ко погиба́етъ твердь ва́ша . и҆ бꙋдетъ въ то́и дн҃ь . ѻ҆ста́виⷮсѧ тѷръ о҃ лѣтъ , ꙗ҆́ко и҆ лѣто црⷵко , ꙗ҆ко и҆ лѣто члчⷵко · И҆ бꙋ́детъ по сеⷣми десѧть лѣтъ тѷръ ꙗ҆́ко пѣснь блⷣꙋница , воꙁми гꙋсли , ѻ҆быими гра́ды блꙋ́дница ꙁабвена до́брѣ согꙋди · мно́го спо́и , да т҄и па́мѧть бꙋдеⷮ · И҆ бꙋ́детъ по сеⷣмидесѧть лѣтъ . прѣсѣще́нїе сътвори́тъ б҃ъ тѷрꙋ , и҆ па́ки ѹ҆ста́витсѧ ꙗ҆́ко и҆ прежде , и҆ бꙋ́детъ торжищѐ всѣмъ цр҃емъ вселен̾ныѧ . и҆ бꙋдетъ еѧ̀ кꙋплѧ и҆ м̾ꙁда , ст҃о гв҃и . не тѣм сѧ совокꙋпите , н҄о живꙋщиⷨ преⷣ гм҃ъ . ве́сь кꙋпь еѧ̀ ꙗ҆́сти и҆ пити , и҆ напо́лнитесѧ во ѻ҆дежⷣꙋ , на па́мѧть преⷣ гм҃ъ ·
Глⷡ‍҇а , к҃д · Се̑ г҃ь расы́плетъ вселе́нꙋю , и҆ ѻ҆пꙋститъ ю҆̀ , и҆ ѿкры́ет̾ лице еѧ̀ , и҆ расточитъ живꙋщаа на не́и . и҆ бꙋдꙋтъ лю́дїе а҆ки жрецъ , и҆ ра́бъ а҆ки господи́н̾ , и҆ раба̀ а҆ки и҆ госпо́жа . бꙋ́детъ же кꙋпꙋѧ́и , ꙗ҆́ко прода́ѧи . и҆ длъжныи , а҆ки е҆мꙋже е҆сть до́лженъ и҆ тлѣнїемъ и҆стлѣ́етъ ꙁемлѧ̀  . ѹ҆ста б҄о гн҃ѧ гл҃аша с҄е · Пла́касѧ ꙁе́млѧ и҆ ꙁемнїи высоцїи . ꙁемлѧ̀ б҄о беꙁако́нїе сътво́ри живꙋщихъ ради на не́и · Поне́же престꙋпи́ша ꙁа́коⷩ‍҇ и҆ꙁмѣниша ꙁа́повѣди , и҆ꙁрꙋшиша ꙁавⷮѣ вѣчныи . сего ради проклѧ́тїе поꙗ҆́стъ ꙁе́млю , ꙗ҆́ко съгрѣши́ша живꙋще́и на не́и · Сего ра́ди ѹ҆боѕи бꙋ́дꙋтъ живꙋще́и на ꙁемлѝ , и҆ ѻ҆ста́нетъ чл҃къ ма́ло . воспла́чеⷮсѧ вино̀ да́ рыда́етъ винограⷣ . въꙁдъхнꙋт̾ вс҄и ра́дꙋющеисѧ дш҃ею . преста́ло е҆сть весе́лїе , и҆ бꙋ́бень преста́лъ е҆сть гла́съ , и҆ бога́тьство нечести́вых̾ , преста́лъ е҆сть глаⷵ гꙋсленыи , и҆ срами́шасѧ не пи́ша вина̀ . горка бы́сть ѻ҆лови́на пї́ющим̾ . ѻ҆пꙋстѣша вс҄и гра́ди , ꙁатво́ритъ хра́мъ ꙗ҆́коже не вни́ти · Пла́читесѧ ѻ҆ винѣ . всю́дꙋ преста́ла е҆сть ра́дость всѧ̀ ꙁе́мнаѧ . и҆ ѻ҆станⷮꙋ гра́ди пꙋсти , и҆ до́мове ѻ҆ста́влени поги́бнꙋтъ · с҄е всѐ бꙋ́детъ на́ ꙁемли среди страⷩ‍҇ . ꙗ҆коже кт҄о ѻ҆бира́етъ масли́чинꙋ , ѻ҆бы́щꙋтъ ѧ҆̀ . и҆ а́ще ѻ҆ста́нетъ и҆ма́нїе виногра́дꙋ , сїи въꙁопїютъ . ѻ҆ста́вшеи же на ꙁемлѝ , въꙁра́дꙋюⷮсѧ съ сла́вою гн҃ею . воꙁмѧте́тсѧ бода̀ мо́рьскаѧ . сего ра̀ди сла́ва гн҃ѧ въ ѻ҆стро́вѣхъ бꙋ́детъ мо́рьскихъ и҆́мѧ гн҃е просла́влено бꙋ́детъ · Гь҃ б҃ъ і҆и̑л҃евъ , ѿ ѹ҆глъ ꙁемныхъ чюдеса̀ слы́шахом̾ , наде́жа бл҃гочестивомꙋ · И҆ рекꙋтъ , го́ре хꙋлѧ́щимъ и҆же хꙋ́лѧтъ ꙁако́нъ . го́ре престꙋпником̾ , и҆же престꙋпили сꙋть ꙁа́конъ . стра́хъ и҆ про́пасть , и҆ прꙋгло на ва́съ живꙋщихъ на ꙁемлѝ . и҆ бꙋ́дет̾ бѣж́ай страха , въпадеⷮсѧ въ пропасть . і҆ и҆ꙁлаꙁѧ и҆с пропа́сти , и҆́метсѧ въ прꙋглѣ · Ꙗ҆́ко две́ри съ нб҃се ѿвръꙁо́шасѧ , и҆ потрѧ́сꙋтсѧ ѻ҆снова́нїа ꙁеⷨнаѧ . мѧте́жеⷨ въꙁмѧтетсѧ ꙁеⷨлѧ , преклониⷮ и҆ потрѧсеⷮсѧ ꙁемлѧ а҆ки кꙋща ѻ҆гра́ды̀ , и҆ а҆ки пивыи пїанъ сыи падеⷮсѧ и҆ не воꙁмо́жеⷮ въста́ти , съдолѣ б҄о иⷨ беꙁако́нїе · И҆ бꙋдеⷮ въ то́и дн҃ь , наведеⷮ г҃ь на ѹ҆тваръ нбⷵнꙋю рꙋкꙋ , и҆ на цр҃ѧ ꙁеⷨныѧ и҆ съберꙋтъ събра́нїе е҆го , и҆ ꙁатво́рѧⷮ въ тверди и҆ в темницы . мно́ѕѣми ро́ды бꙋдетъ присѣщенїе иⷯ , і҆ и҆стаюⷮ ла́ина и҆ лова́ѧ . и҆ падеⷮсѧ граⷣ і҆ и҆ꙁмѣниⷮсѧ лꙋна̀ и҆ посрами́тсѧ сн҃це . ꙗ҆́ко црⷵтвꙋетъ г҃ь въ сїѻ́нѣ и҆ въ і҆ерⷵли́мѣ . и преⷣ ста́рцы сла́венъ бꙋдетъ ·
Глⷡ‍҇а , к҃е · Пѣснь · Ги҃ б҃е мо́и въсхвалю т҄ѧ , въспо́ю и҆́мѧ твое , ꙗ҆́ко сътвори чюⷣнаа дѣла · Совⷮѣ пра́выи да бꙋ́детъ г҃и · Ꙗ҆́ко положи гра́ды въ перъсть · Гра́ды тве́рды ꙗ҆ко па́стисѧ ѻ҆снова́нїю и҆хъ · Нечести́выхъ гра́ди въ вѣ́ки не съградѧ́тсѧ · И҆ гра́ди чл҃къ ѻ҆биди́мыхъ въꙁ̾блⷵвѧⷮ т҄ѧ · Бы́сть б҄о всѧ́комꙋ гра́дꙋ смире́ннꙋ помо́щникъ · И҆ пренемага́ющимъ недоста́тка ради покро́въ · ѿ чл҃къ ꙁлы́хъ и҆ꙁба́витъ ѧ҆̀ · Покро́въ жа́ждꙋщихъ . и҆ ѻ҆дше́нїе ѻ҆бидимыⷯ чл҃къ · А҆ки чл҃цы малодш҃ънїи и҆ жа́ждꙋщїи в̾ сїѻ́нѣ · ѿ чл҃къ нечести́выⷯ и҆́мже насъ преда̀ · И҆ сътворѝ г҃ь саваѻ́ѳъ всѣмъ страна́мъ . Ѹ҆ горы̀ сеѧ и҆спїютъ ра́доⷵ , і҆ и҆спїютъ вино̀ · Пома́жꙋтсѧ бл҃гово́нною ма́стїю в сеи горѣ · Преда́ждь с҄е все страна́мъ , то́и б҄о совⷮѣ на всѧ страны̀ · И҆ пожре́тъ смр҃ть въꙁмо́гши · Паки же ѿꙗ҆́тъ б҃ъ всю̀ слеꙁꙋ ѿ всѧкого лица̀ · Поноше́нїе людїи ѿꙗ҆́тъ ѿ всеѧ ꙁемлѧ̀ , ѹ҆ста̀ б҄о гн҃ѧ гл҃аша сїѧ · И҆ рекⷮꙋ в тои дн҃ь · Сѐ б҃ъ нашъ к немꙋже надѣꙗ҆́хоⷨсѧ · И҆ веселова́хоⷨсѧ ѻ҆ сп҃сѣ на́шеⷨ Ꙗ҆́ко поко́и да́сть б҃ъ ѹ҆ горы̀ сеѧ · И҆ попереⷮсѧ моа̑виⷮскаѧ · Ꙗ҆́коже потока́ютъ токъ колесни́цею · И҆ воꙁъдви́гнеⷮ рꙋцѣ своѝ · Ꙗ҆́коже и҆ то́и смирѝ на погꙋбле́нїе · И҆ смирѝ ѹ҆коꙁнꙋ е҆го , на неже рꙋцѣ въꙁложѝ · И҆ высотꙋ̀ ѹ҆бѣжи́ща гра́да твое̑го смириⷮ . и҆ ѻ҆бни́ꙁитсѧ до ꙁемлѧ̀ ·
Глⷡ‍҇а , к҃ѕ · Въ то́и дн҃ь въста́вѧтъ пѣснь сїю на ꙁемлѝ і҆ѹ́динѣ гл҃юще · Се граⷣ тве́рдъ и҆ сп҃съ на́шъ · Съгради́тъ гра́дъ , и҆ пригра́д̾ · ѿврьꙁѣте вра́та , да вни́дꙋтъ лю́дїе · Снабдѣва́ѧи пра́вдꙋ , и҆ снабдѣва́ѧи и҆́стиннꙋ · Поⷣе́млѧй и҆́стиннꙋ и҆ снабдѣва́ѧй ми́ръ · Ꙗ҆́ко к тебѣ надѣѧ́хомсѧ г҃и въ вѣкъ · Бг҃ъ вели́кїи вѣчныи · и҆же смириⷡ‍҇ сведеⷮ живꙋщаѧ въ высо́киⷯ · Гра́ды тверды раꙁори́ши , и҆ ѻ҆бни́ꙁиши ѧ҆̀ до ꙁемлѧ̀ · И҆ поперꙋтъ ѧ҆̀ но́ги кроⷮкихъ и҆ смире́нныхъ · Пꙋть бл҃гочести́выхъ пра́въ бы́сть · И҆ ѹ҆творенъ пꙋть бл҃гочести́выхъ · Пꙋть б҄о гн҃ь сꙋдъ · Ѹ҆повахомъ къ и҆́мени твое̑мꙋ · И҆ къ па́мѧти твое́и ю́же помышлѧеⷮ дш҃а на́ша · Ѿ но́щи ѹ́тренюеⷮ дх҃ъ мои к тебѣ бж҃е · Ꙁане свѣтъ повеле́нїѧ твоѧ̀ на ꙁемлѝ · Пра́вдѣ наѹ҆чи́тесѧ живꙋщеи на ꙁемлѝ , помо́лче б҄о нечести́выи · Не наѹ҆чи́тсѧ пра́вдѣ на ꙁемлѝ · Истинны не сътво́риⷮ . да сѧ во́ꙁметъ нечести́выи , да не ви́дитъ сла́вы гн҃ѧ · Ги҃ высо́ка мы́шца твоѧ̀ , и҆ не ѹ҆вѣдѣша · Ѹ҆вѣдѣвше же ѹ҆срамѧ́тсѧ · Ꙁа́висть прїимеⷮ лю́ди ненака́ꙁаны · И҆ нн҃ѣ ѻ́гнь сꙋпостаⷮⷮныѧ поꙗ҆́сть · Ги҃ б҃е нашъ ми́ръ даждь наⷨ , вс҄ѧ б҄о въꙁдаⷧ‍҇ е҆си наⷨ · Ги҃ бж҃е наⷲ прїимѝ н҄ы . г҃и , раⷥвѣ тебе и҆́наго не вѣмы , и҆мѧ твое наричемъ · Мр҃твїи б҄о живота̀ не и́мꙋть ви́дѣти · И҆ вра́чеве же не и́мꙋть въста́ти · Сего ради наведѐ и҆ погꙋбѝ , и҆ вꙁѧⷮ весь мꙋжескъ полъ и҆хъ · Приложѝ иⷨ ѕла̀ г҃и , приложи ѕла̀ сла́внымъ ꙁемли · Ги҃ въ печа́ли помѧнꙋхоⷨ т҄ѧ . въ печа́ли ма́ло накаꙁа́́нїе твое намъ · Ꙗ҆́ко болѧ́щїѧ дѣтищемъ приближаетсѧ роди́ти , и҆ ѻ҆ бо́лѣꙁни свое́и кричи́тъ · Та́ко быхомъ въꙁлю́бленномꙋ твее̑мꙋ · Стра́ха ради твое̑го г҃и , въ чревѣ прїѧхомъ , и҆ поболѣ́хомъ и҆ роди́хоⷨ дх҃ъ сп҃сенїѧ твое̑го , и҆же сътворѝ на ꙁемлѝ · Не паде́мсѧ , н҄о падⷮꙋсѧ живꙋщїи на ꙁемлѝ · Въскр҃снꙋтъ мр҃твїи , и҆ въста́нꙋтъ и҆же въ гро́бѣхъ . и҆ въꙁра́дꙋютсѧ и҆же на ꙁемли · Роса̀ б҄о ꙗ҆́же ѿ тебе цѣльба̀ и҆мъ е҆сть , ꙁемлѧ́ же нечестивыⷯ паде́тъ · И҆дѣте лю́дїе моѝ вни́дѣте въ храмъ ва́шъ , ꙁатвори́те две́ри своѧ . съкры́итесѧ ма́ло е҆ли́ко е҆ли́ко , дондеже мине́тъ гнѣвъ гн҃ь · Се̑ г҃ь ѿ ст҃ого мѣста наво́дитъ гнѣвъ на живꙋщаѧ на ꙁемлѝ . и҆ ѿкры́етъ ꙁемлѧ̀ кро́вь свою , и҆ не покры́етъ и҆ꙁбїеныхъ ·
Глⷡ‍҇а , к҃ꙁ · Въ то́и дн҃ь наведе́тъ г҃ь ме́чъ ст҃ыи вели́кїи и҆ крѣпкїи , на ꙁмїѧ бѣжа́ща и҆ на ꙁмїѧ лꙋка́ваго , и҆ ѹ҆бїетъ ꙁмїѧ · В то́и дн҃ь виногра́дъ до́брыи помышленыи съвладꙋ на́нь а҆ꙁъ . гра́дъ си́лныи гра́дъ вою́емыи , въсꙋ́е напаѧ́ю и҆̀ . плѣне́нъ б҄о бꙋдетъ но́щїю , днїюⷤ‍ⷷ паде́тсѧ стѣна̀ е҆го , не бꙋдетъ того и҆же не воꙁмеⷮ ѿ не́го · Кт҄о мѧ приста́витъ стрещѝ на ни́вѣ сте́блїю . ра́ти дѣлѧ сеѧ похꙋли́хъ и҆̀ нн҃ѣ ѹ҆бо сего ради г҃ь б҃ъ всѧ̀ е҆ли́ка ѻ҆бѣща̀ и҆ꙁгори́тъ и҆мъ . въꙁопїютъ живꙋщеи в немъ · Сътвори́мъ ми́ръ е҆мꙋ , сътворь ми́ръ . приходѧ́щїѧ чада і҆а́ковлѧ проꙁѧбнꙋтъ , и҆ процвѣтетъ і҆и̑л҃ь , и҆ напо́лнитсѧ вселеннаѧ пло́да е҆го · да ꙗ҆́ко са́мъ пораꙁѝ , и҆ самъ си́це ѹ҆ѧꙁви́тсѧ . и҆л҄и ꙗ҆́ко самъ ѹ҆бѝ , та́коже ѹ҆бїенъ бꙋдетъ . сварѧ́сѧ и҆ ѹ҆карѧ́ѧ ѿпꙋстиⷮ ѧ҆̀ . не бѣ ли т҄ы помышлѧ́ѧ дх҃омъ же́стокимъ , ѹ҆би́ти ѧ҆̀ дх҃омъ ꙗ҆́рости · Сего ради ѿврьжетсѧ беꙁако́нїе і҆а́ковле е҆же е҆сть блⷵвенїе е҆го . е҆гда ѿврьгꙋ грѣхъ е҆го , е҆да̀ поло́житъ всѧ̀ камы́ки требникъ кꙋмир̾скъ съкрꙋше́ны а҆ки пра́хъ дро́бенъ . и҆ не пребꙋдетъ дꙋбїе и҆хъ , и҆ кꙋми́ры и҆хъ посѣчени а҆ки дꙋбра́ва ѕѣло · Вселе́ннаѧ па́ства расла́блена бꙋдет̾ , а҆ки па́ства попꙋщена . и҆ бꙋдꙋтъ на мно́га лѣта , тоже почїютъ , и҆ по вре́мени не бꙋдетъ в неи травы̀ ꙁанѐ посхнетъ · Же́ны грѧдꙋща с поꙁо́ра прїидѣте , не сꙋть б҄о лю́дїе и҆мꙋще смы́слъ . сего ради не поми́лꙋетъ сътвори́выи ѧ҆̀ , и҆ съꙁда́выи не ѻ҆ста́витъ и҆мъ · И҆ бꙋдетъ в то́и дн҃ь , ꙁагради́тъ г҃ь ѿ р̾веница рѣчны́ѧ , до водоте́чи е҆гѷпет̾ски . вы́ же съберете сн҃ы і҆и̑л҃евы по е҆ді́номꙋ е҆ді́номꙋ · И҆ бꙋдетъ в тои дн҃ь , въстрꙋбѧтъ трꙋбо́ю вели́кою . и҆ прїидꙋтъ погꙋблѧ́еми въ странѣ а҆сѷрїистеи , и҆ погꙋблѧ́еми въ е҆гѷптѣ . и҆ покло́нѧтсѧ гв҃и ѹ҆ горы̀ ст҃ыѧ въ і҆ерⷵли́мѣ ·
Глⷡ‍҇а , к҃и · Го́ре вѣнцꙋ̀ ѹ҆кори́ꙁньномꙋ . наи́мницы е҆фремовы , цвⷮѣ ѿпады́и ѿ сла́вы . на версѣ горы̀ вели́кїѧ пїѧни беꙁъ вина̀ . се крѣпко и҆ же́стоко ꙗ҆́рость гн҃ѧ а҆ки гра́дъ и҆спꙋщаеⷨ не и҆мыи ꙁавѣтїа , нꙋжею спꙋща́ем̾ ꙗ҆́ко воды̀ вели́ко мно́жество подира́ѧ странꙋ̀ ꙁемлѝ сътвори́тъ поко́и . рꙋка́ма и҆ нога́ма поперетсѧ вѣнеⷰ‍҇ ѹ҆кори́ꙁньныи наи́мницы е҆фремовы · И҆ бꙋдетъ ѿпады́и цвѣтъ и҆ сла́вы на врьсѣ горы̀ высо́кїѧ , а҆ки прьвыи плодъ смок̾винъ . ви́дѣвыи же , и҆ преже в̾ꙁѧтїѧ в рꙋцѣ е҆го въсхо́щетъ пожрѣти и҆̀ · В тои дн҃ь бꙋдетъ г҃ь саваѻ́ѳъ , вѣнецъ надежа спле́теныи сла́вою ѻ҆ста́вшиⷨ лю́демъ . и҆ ѻ҆ста́вѧтсѧ дх҃омъ сꙋднымъ на сꙋдъ , и҆ крѣпость въꙁ̾бранѧ́ѧ погꙋби́ти ѧ҆̀ · Сїи б҄о виноⷨ сꙋть прельще́ни , прельсти́шасѧ ѻ҆ловинъ дѣлѧ . жрецъ , и҆ прⷪ‍҇ркъ ѹ҆жасо́стасѧ . вина̀ ради потрѧсошасѧ , ѿ пїѧ́нъства ѻ҆ловин̾наго прел̾сти́шасѧ · Сѐ е҆сть видѣнїе , проклѧ́тїе поꙗ҆́сть па́ки совѣтъ то́и совѣтъ лиха́го дѣлѧ и҆мѣнїѧ · Комꙋ совѣсти́хомъ ѕл҄о , и҆л҄и комꙋ повѣда́хомъ вѣсть , ѿдое́нїи мле́комъ , ѿторженїи ѿ со́са . печа́ль къ печа́ли прїемли наде́жꙋ къ наде́жи . и҆ еще ма́ло ѕло́бїю ѹ҆сте́нною ꙗ҆ꙁы́комъ и҆́нѣмъ , ꙗ҆́ко съгл҃ютъ лю́деⷨ си́мъ рекꙋще и҆мъ . с҄е паки а́лчномꙋ и҆ сѐ съкрꙋше́нїе , и҆ не въсхотѣша слы́шати . и҆ бꙋдетъ и҆мъ слово г҃а б҃а , печа́ль къ печа́ли , надежда къ наде́жди . е҆ще ма́ло , е҆ще ма́ло , да и҆дꙋтъ и҆ падꙋтсѧ въспѧ́тъ , и҆ въ бѣдꙋ въпадꙋтъ и҆ съкрꙋшаⷮсѧ , и҆ плѣне́ни бꙋдꙋтъ · Сего дѣлѧ слы́шасте слово гн҃е мꙋжи печа́лни и҆ кнѧ́ѕи лю́дъстїи и҆же въ і҆ерⷵлимѣ Ꙗ҆́ко рекосте сътвори́хомъ ꙁавѣтъ со а́домъ , и҆ съ сме́ртїю ꙁаложе́нїе · Бꙋрѧ носи́ма а҆ще ми́мои̑детъ , не прїидетъ на на́съ . приложи́хом̾ лжꙋ̀ надежꙋ нашꙋ , и҆ лжею покры́хоⷨсѧ · Сего ради та́ко гл҃етъ г҃ь , се а҆ꙁъ вложꙋ̀ въ ѻ҆снова́нїе сїѻ́не ка́мень многоцѣненъ , и҆ꙁбра́нъ , краеѹ҆го́ленъ , честенъ , въ ѻ҆снова́нїе е҆мꙋ . и҆ вѣрꙋѧй во́нь не постыди́тсѧ . и҆ положꙋ̀ сꙋдъ въ надежꙋ , млⷵть же мою в̾ мѣры · И҆ ѹ҆пова́ю̑щеи вът̾ще лже́ю , ꙗ҆́ко не минет̾ васъ бꙋрѧ · Є҆д̑а и҆ ѿврьжетъ ꙁалоⷢ‍҇ ѿ васъ смр҃тныи , и҆ надежа ва́ша ꙗ҆́же къ а́дꙋ не пребꙋдетъ . бꙋрѧ и҆дꙋщїѧ а҆ще мимои̑детъ , бꙋдеⷮ е́й в̾ попра́нїе , и҆ егда ми́мои̑де́тъ прїиметъ васъ · Ꙁаѹ́тра ꙁаѹ́тра минетъ дн҃ь , и в нощи бꙋдет̾ надежа ѕл҄а · Наѹ҆чи́тесѧ слы́шати тꙋжа́щеи , не мо́жемсѧ котора́ти . сами же и҆ꙁнемага́емъ ꙗ҆́коⷤ‍ⷷ събра́ти ны̀ · Ꙗ҆́коже гора̀ нечести́выхъ въста́нетъ , и҆ бꙋдеⷮ въ дебри гаваѻ́ньстѣ , съ ꙗ҆́ростїю сътвори́тъ дѣла своѧ̀ , го́рести дѣла . и҆ ꙗ҆́рость же е҆го чюжа бꙋдетъ , и҆ гнѣвъ е҆го чю́жъ · И҆ вы не ра́дꙋитесѧ , да не въꙁмо́гꙋтъ на́ вы вѧ́жꙋщеи . ꙁанѐ сконча́ны и҆ съкраще́ны ве́щи слышахъ ѿ г҃а саваѻ́ѳа , ꙗ҆́же сътвори́тъ по всеи ꙁемлѝ · Внꙋши́те и҆ слы́шите глаⷵ мои , вънемлѣте и҆ слы́шите словеса моѧ . е҆д̑а весь дн҃ь хощетъ ѻ҆рѧ́и ѻ҆ра́ти и҆л҄и сѣмѧ ѹ҆готовати , преже въꙁдѣла́нїѧ ꙁе́мнаго . н҄о е҆гда ѹ҆бо ѹ҆мѧкчи́тъ ве́рхъ е́и , тогда всѣеⷮ ма́ло кꙋколи́ца , и҆ кѷми́на . потоⷨ же в̾сѣеⷮ пшени́цꙋ , и҆ ꙗ҆чме́нь , и҆ пы́ро , въ предѣлехъ твои̑хъ . и҆ нака́жешисѧ сꙋдомъ б҃а твое̑го , и҆ въꙁра́дꙋе̑шисѧ . не съ жесто́тою бо сѧ и҆стреблѧеⷮ кꙋколи́ца . и҆ колоко́льное не ѻ҆бы́идетъ кѷми́на . н҄о жеѕломъ и҆степетсѧ кꙋколи́ца . а҆ кѷми́нъ с̾ хлѣ́бомъ снѣстьсѧ . Не въ вⷦ‍҇ѣ б҄о а҆ꙁъ раꙁгнѣваюсѧ на́ вы , и҆ гласъ гнѣва мое̑го не попере́тъ васъ · Сѐ ѿ г҃а саваѻ́ѳа и҆ꙁы́иде . чюдеса̀ совѣща́ите , въꙁнесѣте т̾щѐ ѹ҆тѣше́нїе ·
Глⷡ‍҇а , к҃ѳ · Го́ре гра́дꙋ а҆рїи́левꙋ , на́нь же дв҃дъ вое̑ва̀ . събери́те жи́та ѿ го́да до года . ꙗ҆́сть б҄о в̾кꙋпѣ съ моа́вомъ , ꙁа ѕоль а҆рїи́лю . и҆ бꙋдетъ крѣпоⷵ е҆го и҆ богаⷮство мн҄ѣ , и҆ ѻ҆бсѧ́дꙋ тѧ а҆ки дв҃дъ , и҆ поста́влю ѻ҆́крстъ тебѐ пра́ща , и҆ съгражꙋ столпы̀ . и҆ смирѧ́тсѧ словеса̀ твоѧ до ꙁемлѧ̀ , и в ꙁе́млю вни́дꙋтъ словеса̀ твоѧ . и҆ бꙋдетъ гла́съ твои , а҆ки гласѧ́щихъ ѿ ꙁемлѧ̀ , и҆ къ ꙁемли ѿнемо́жетсѧ гла́съ твои · И҆ бꙋдетъ ꙗ҆́ко прьсть поⷣ ко́лы бога́тъство нечести́выхъ , и а҆ки пра́хъ летѧ́и · и҆ бꙋдетъ в̾ часѣ в̾неꙁа́пь , ѡ г҃а саваѻ́ѳа . присѣще́нїе б҄о бꙋдетъ съ гро́момъ и съ трꙋсомъ , и҆ гла́сомъ вели́комъ . бꙋрѧ грѧдꙋщи , и҆ пла́мы ѻ́гньнъ попалѧ́ѧ · И҆ бꙋдетъ а҆ки ви́дѧи со́нїѧ спѧ̀ , бога́т̾ство стра́н̾ всѣхъ . и҆же вое̑ва́ша на і҆ерⷵли́ма и҆ вси събра́нїи на́нь . и ꙁаѕлѧ́ющеи е҆мꙋ бꙋдꙋтъ , а҆ки въ снѣ ꙗ҆дꙋщеи и҆ пїющеи , въста́вшем же то́щъ иⷯ со́нъ . Ꙗ҆́коже жа́ждѧи въ снѣ и҆ пїеⷮ въс̾прѧнꙋв же е҆ще жа́ждеⷮ , дш҃а же е҆го вотще надѣѧ́сѧ . та́ко бꙋдет̾ бога́т̾ство всѣхъ стра́нъ , е҆ли́коⷤ‍ⷷ и҆хъ вое̑ва̀ на горꙋ̀ сїѻ́ню · ѻ҆слабѣ́ите и҆ ѹ҆жаснитесѧ , и҆ ѹ҆пїитесѧ не ѻ҆ловиною ни вино́мъ . ꙗ҆́ко напоѝ в҄ы г҃ь дх҃омъ покаѧ́нїѧ , и҆ смѣжиⷮ ѻ҆́чи иⷯ , и҆ пррⷪ‍҇комъ иⷯ , и҆ кнѧ́ѕеⷨ и҆х̾ , ви́дѧщеи съкрове́наѧ · И҆ бꙋдꙋтъ ваⷨ всѧ сѝ словеса̀ , а҆ки словеса кни́гъ печатлѣнных̾ . е҆мꙋже а҆ще дасть ѧ҆̀ чл҃кꙋ ѹ҆мѣ́ющꙋ книга́мъ , гл҃юще . почти с҄е , и҆ речетъ . не могꙋ̀ почестѝ , печатлѣнны б҄о сꙋть . и дадѧ́тсѧ кни́ги сїи мꙋжꙋ не ѹ҆мѣю̑щꙋ кни́гамъ , и҆ речетсѧ е҆мꙋ почти с҄е , и҆ речеⷮ . не могꙋ почестѝ · И҆ рече г҃ь , приближа́ютсѧ лю́дїе си мн҄ѣ ѹ҆сты̀ свои́ми , и҆ ѹ҆стна́ми и҆хъ чтꙋтъ м҄ѧ , а҆ срⷣце и҆хъ далеⷱ‍҇ е҆сть ѿ мене . въ т̾ще же чтꙋтъ м҄ѧ наѹ҆ча́юще ꙁа́повѣди чл҃чески , и҆ ѹ҆че́нїѧ · Сего ради с҄е а҆ꙁъ приложꙋ ꙗ҆́ко преста́вити лю́ди с҄и  . и҆ погꙋблю̀ премꙋдрость премꙋдрыхъ , и҆ ра́ꙁꙋмъ раꙁꙋмныхъ съкры́ю · Го́ре творѧ́щимъ глꙋбоче совѣтъ , а҆ не гм҃ъ · Го́ре творѧ́щимъ совѣтъ ѻ҆та́и , и бꙋдꙋтъ въ т̾мѣ дѣла иⷯ . и҆ рекꙋтъ , кт҄о ны ви́дѣ , и҆л҄и кт҄о ны̀ раꙁꙋмѣ ꙗ҆же мы̀ творимъ . не ꙗ҆́ко л҄и ѹ҆бо гли́на горньча́рска намѣни́тсѧ , е҆да речетъ ꙁданїе съꙁда́вшемꙋ , нѣ́си ты м҄ѧ съꙁдаⷧ‍҇ . и҆л҄и творе́нїе сотво́ршемꙋ , нераꙁꙋмна м҄ѧ сътворѝ · Но̀ е҆ще ма́ло , и҆ прибли́житсѧ лива́нъ а҆ки гора̀ хермель , и҆ хермель в лꙋгъ намени́тсѧ · И҆ ѹслы́шатъ въ дн҃ь ѻ҆нъ глꙋсїи словеса кни́гъ си́хъ , і҆ и҆же въ тмѣ і҆ и҆же въ м̾глѣ , ѻ҆́чи слѣпы́хъ ѹ҆́ꙁрѧтъ . и҆ въꙁрадꙋютсѧ ни́щїи гм҃ъ съ ра́достїю , и҆ ѿчаѧ́вшеисѧ чл҃цы напо́лнѧтсѧ весе́лїѧ · И҆щеѕѐ беꙁако́нникъ , и҆ поги́бе гръдыи , и҆ потреби́шасѧ беꙁаконꙋ́ющеи ѕло́бою , и҆ творѧ́щеи съгрѣша́ти чл҃ки въ словѣ . всѧ́ же ѻ҆блича́ющаѧ при вратехъ претыка́нїе полага́ютъ , и҆ пополꙁо́ша в непра́вдѣ пра́веднаго Сего ра́ди та́ко гл҃етъ г҃ь на до́мъ і҆а́ковль , и҆же нарече ѿ а҆враа́ма . не нн҃ѣ постыди́тсѧ і҆а́ковъ , н҄и нн҃ѣ лице е҆го и҆ꙁмѣни́тсѧ  . н҄о е҆гдⷶ ви́дѧⷮ ча́да и҆хъ дѣла моѧ , мене ради ѻ҆ст҃ѧтъ и́мѧ мое , и҆ ѻ҆ст҃ѧⷮ ст҃ого і҆а́ковлѧ , и҆ б҃а і҆и̑л҃ева ѹ҆боѧⷮсѧ · И҆ раꙁꙋмѣ́ютъ льстѧ́щеисѧ дх҃омъ смышле́нїѧ , и҆ ропщꙋщеи наѹ҆ча́тсѧ послꙋшати . и҆ ꙗ҆ꙁы́цы нѣмꙋ́ющеи наѹ҆чаⷮсѧ гл҃ати миръ ·
Глⷡ‍҇а , л҃ · Го́ре чада ѿврьгшаѧсѧ · Се̑ гл҃еⷮ г҃ь , сътвори́сте совⷮѣ не мно́ю , и҆ ꙁавѣты не дх҃оⷨ мои̑мъ , приложи́ти грѣхи къ грѣхомъ . и҆дꙋщеи сни́дꙋтъ въ е҆гѷпетъ , мене же не въпрашаша , ꙗ҆ко помощи фараѻ́ном̾ , и҆ ꙁастꙋпи́тисѧ е҆гѷптѧнъми . бꙋдетъ же вамъ поро́въ фараѻ́на постыдѣнїе , и҆ ѹ҆пова́ющимъ къ е҆гѷптꙋ ѹ҆кори́ꙁна . ꙗ҆́ко сꙋть в та́инѣ старѣишины , вѣстныцы ꙁл҄и въ т̾ще трꙋ́дѧтсѧ къ лю́демъ , и҆же не ѹ҆спѣ́ютъ , и҆мъ , н҄и на́ помощъ , н҄и на по́лꙁꙋ , н҄о на стⷣꙋ и҆ на ѹ҆кориⷥнꙋ · Видѣнїе четвероно́гихъ , и҆же въ пꙋсты́ни · Въ печа́ли и҆ въ тꙋѕѣ левъ и҆ львичиⷳ‍҇ . ѿтꙋдꙋ и҆ а́спидъ и҆ племѧ̀ а҆́спидъ парѧ́щиⷯ , и҆же несѧхꙋ на ра́мꙋ и҆ на вельблю́дехъ бога́тьство иⷯ , къ странѣ и҆же не бы́сть и҆мъ въ по́мощъ н҄о на стꙋ́дъ и҆ ѹ҆кори́ꙁнꙋ . е҆гѷптѧны въ тще и҆ въ сꙋ́е ѹ҆спѣваютъ ваⷨ . совѣсти и҆мъ ꙗ҆́ко тщета ѹ҆тѣше́нїе ва́ше  · Нн҃ѣ ѹ҆бо сѣдъ въпиши с҄е въ д̾скꙋ , и҆ въ кни́ги , ꙗ҆ко бꙋдет̾ с҄е въ дн҃и вре́менъ и҆ въ вѣкъ . ꙗ҆́ко лю́дїе непокори́ви сꙋть , сн҃ове же лжи́вїи , и҆же не похотѣша слы́шати ꙁа́кона бж҃їѧ . и҆же гл҃ютъ пррⷪ‍҇комъ , не повѣда́ите на́мъ дрꙋга́го прельщенїѧ , да ны съврати́те съ пꙋти сего . ѿи̑мѣте ѿ насъ пꙋть  , и҆ ѿи́мѣте ѿ на́съ сꙋ́дъ і҆и̑л҃евъ · Того̀ ради си́це гл҃етъ г҃ь ст҃ыи і҆и̑л҃евъ , ꙗ҆ко не покори́стесѧ словесемъ си́мъ , и҆ надѣ́астесѧ къ л̾жи . и҆ ꙗ҆́ко поропта́сте , и҆ ѹ҆пова́ѧ бы́сте къ словеси семꙋ̀ · Того ради бꙋ́детъ ва́мъ сїи грѣхъ , ꙗ҆́ко стѣна̀ пада́ющисѧ внеꙁа́пꙋ , и҆ гра́да тверда плѣне́на в не́мже въско́ре бꙋ́детъ паде́нїе . бꙋ́детъ ꙗ҆́ко сокрꙋше́нїе сосꙋ́да гли́нена и҆ ѿ гли́ны да дро́бно , ꙗ҆́коже не ѻ҆брѣсти и҆мъ чрѣпа . в немже ѻ҆́гнь во́ꙁмеши , и҆ во́ньже влїеши воды̀ ма́ло · Та́ко гл҃етъ г҃ь ст҃ыи і҆и̑л҃евъ . е҆гда̀ воꙁврати́шисѧ и҆ въꙁдохнеши , т҄о тогда̀ сп҃сешисѧ , и҆ раꙁꙋмѣ́еши где е҆си бы́лъ е҆гда̀ ѹ҆поваше сꙋи̑ми · Тща̀ крѣ́пость ва́ша бы́сть , и҆ не хотѣсте послꙋ́шати . н҄о реко́сте , къ конемъ прибѣ́гнемъ , того ради побѣ́гнете , и҆ речете на ско́рыѧ воⷥсѧдеⷨ · Того ради т̾щи бꙋдⷮꙋ гонѧ́щеи в҄ы . гла́сомъ е҆ді́наго пробѣгнеⷮ ты́сѧща и҆ гла́сомъ пѧтѝ пробѣгнꙋтъ мно́ѕи . до́ндеже ѻ҆ста́влени бꙋ́дете а҆ки поста́въ на́ горѣ , и҆ ꙗ҆́ко ꙁна́менїе носѧ на холмѣ . па́ки пребꙋдетъ б҃ъ щедрова́ти вамъ . и҆ сего ради въꙁнесе́тсѧ ꙗ҆́ко помилова́ти ва́съ ꙁане сꙋдїи г҃ь б҃ъ на́шъ е҆сть . где л҄и ѻ҆ста́вите сла́вꙋ вашꙋ · Бл҃жени вс҄и пребыва́ющеи в него , ꙁане лю́дїе ст҃їи въ сїѻ́нѣ вселѧ́тсѧ . і҆ерⷵлиⷨ же пла́чеⷨ въспла́касѧ , поми́лꙋи м҄ѧ · поми́лꙋетъ т҄ѧ гла́съ крыча́нїѧ твое̑го , е҆гда̀ ѹ́ꙁрѣ послꙋша́юща тебѐ · И҆ да́сть б҃ъ ваⷨ хлⷠ‍҇ѣ печа́л̾ныи , и҆ во́дꙋ тѣснꙋю . и҆ ктомꙋ̀ не приближа́тсѧ к тебѣ льстѧ́щеи т҄ѧ ꙗ҆́ко ѻ҆́чи твоѝ ѹ҆́ꙁрѧтъ льстѧ́щаѧ т҄ѧ , и҆ ѹ́ши твоѝ ѹ҆слы́шатъ словеса̀ прельсти́вшихъ т҄ѧ съꙁа́ди , и҆же гл҃ютъ . с҄е пꙋть и҆дѣмъ по не́мꙋ , и҆л҄и на десно л҄и на́ лѣво · И҆ ѿвръже́ши кꙋми́ры посребре́ныѧ и поꙁлаще́н̾ныѧ , и҆ на дро́бно сътвори́ши , и раꙁлїеши ꙗ҆́ко во́дꙋ скверна́выѧ , и҆ а҆ки мотыла ѿвръжеши ѧ҆̀ · Тогда̀ бꙋдетъ до́ждъ сѣмени ꙁемлѧ̀ твоеѧ̀ , и҆ хлѣбъ жи́тⷶ ꙁемлѧ̀ твое̑ѧ̀ бꙋ́де и҆ꙁъѻ҆би́ла бл҃гъ . и напасꙋтсѧ ско́ти твоѝ въ то́и дн҃ь на мѣстѣ бла́ѕѣ и҆ простра́н̾нѣ . ю҆́н̾цы ва́ши и҆ воло́ве дѣ́лаю̑щеи ꙁеⷨлю , наꙗ̑дѧⷮсѧ плѣвъ смѣшенъ съ ꙗ҆чме́немъ и҆ꙁвѣ́ѧномъ · И҆ бꙋ́детъ на всѧ́кои горѣ высо́цѣ , и на всѧ́комъ хо́лмѣ проꙁра́чнѣ вода̀ текꙋщ́и . въ то́и дн҃ь , е҆гда̀ поги́бнⷮꙋ мно́ѕи , и҆ е҆гда̀ падꙋтсѧ стол̾пи · И҆ бꙋдетъ свѣтъ мѣ́сѧчъ а҆ки свѣтъ слн҃чь и҆ свѣтъ слн҃чь бꙋдетъ сеⷣмори́цею , въ то́и дн҃ь е҆гда̀ и҆сцѣлитъ г҃ь съкрꙋшенїе людїи своиⷯ , и҆ болѣꙁнь ꙗ҆́ꙁвы твое́ѧ и҆сцѣ́литъ · Се̑ и҆мѧ гн҃е вре́менемъ и҆́детъ мно́гомъ , горѧ́щи ꙗ҆́рость съ сла́вою сло́во ѹ҆стенъ е҆го . сло́во гнѣ́ва по́лно , гнѣвъ же ꙗ҆́рости ꙗ҆́ко ѻ҆́гнь попали́тъ , и҆ дх҃ъ е҆го а҆ки вода̀ в̾ дебри влекꙋщи прїидеⷮ до вы́ѧ . и҆ раꙁдѣ́литсѧ ꙗ҆ко смѧ́сти страны̀ ѻ҆ прельщенїи сꙋи̑мъ . и҆ проженетъ ѧ҆̀ пре́лесть тща̀ , и҆ прїимеⷮ ѧ҆̀ преⷣ лици и҆хъ · Є҆да при́сно е҆сть вамъ ра́доватисѧ , и҆ въходи́ти въ ѻ҆сщ҃енїа моа прⷵно , а҆ки праꙁнꙋ́ющеⷨ и ꙗ҆́ко веселѧ́щеⷨсѧ вни́ти съ сопѣлїю въ го́рꙋ гн҃ю къ б҃ꙋ і҆ил҃евꙋ . и҆ слы́шанꙋ сътво́ритъ б҃ъ сла́вꙋ гла́са своеⷢ‍҇ , и҆ ꙗ҆́рость мы́шца свое́ѧ , покаꙁа́ти съ ꙗ҆́ростїю и҆ съ гнѣ́вомъ . и҆ с пла́менемъ попалѧ́ющемъ , и҆ съ трѧсновенїемъ бѣ́дномъ , и҆ ꙗ҆́ко вода̀ и҆ граⷣ съходѧ̀ нꙋ́жею · Гла́сомъ б҄о гн҃им̾ ѹ҆менша́ютъ ꙗ҆́ꙁвою а҆сѷрїи , е҆ю҆́же а҆ще пораѕиⷮ ѧ҆̀ . и҆ бꙋдетъ ѻ҆́крⷵтъ ѿнꙋ́дꙋже б҄ѣ е҆мꙋ наде́жа помышлѧ́ти , е҆ю́же то́и ѹ҆пова́ше , съ сопѣльми и҆ гꙋ́сльми ратꙋ́ютъ на́нь ѿ премѣне́нїѧ · Не преже б҄о дн҃ь въспро́ситсѧ ѿ тебѐ . е҆да и҆ тебѣ ѹ҆гото́васѧ црⷵтвова́ти въ дебрѝ глꙋбо́цѣ , и҆ древеса лежа́ща ѻ҆́гнь и҆ древеса мно́га . ꙗ҆рость б҄о гн҃ѧ а҆ки дебръ ка́мы́комъ горѧ́щемъ жего́ма ·
Глⷡ‍҇а , л҃а · Го́ре сходѧ́щемъ въ е҆гѷпет̾ на по́мощъ , ѹ҆пова́ющим̾ ко́ньми и҆ ѻ҆рꙋж́їемъ , е҆сть б҄о мно́го . и҆ ко́н̾ническо мно́жество мно́го . и҆ не бѣша ѹ҆пова́ли къ ст҃мꙋ і҆и̑л҃евꙋ , и҆ б҃а не въꙁыскаша . то́и же премꙋ́дръ привожа́ше ѕл҄о , и҆ сло́во е҆го не похꙋ́лит̾сѧ . и҆ въста́неⷮ на домы̀ чл҃къ ѕлыⷯ , и҆ на наде́жꙋ иⷯ т̾щꙋю . е҆гѷпетъска чл҃ка , а҆ не б҃а , ко́ньски пло́ти , и҆ не бꙋ́детъ по́мощи · Гь҃ же наведе́тъ рꙋ́кꙋ свою̀ на́ нѧ , и҆ трꙋ́дѧтсѧ помага́ющеи . и҆ всѝ и҆ногдою погы́бнꙋт̾ , ꙗ҆коже рече мнѣ г҃ь · Ꙗ҆́коже въꙁреветъ ле́въ , и҆ льви́чищъ ѻ҆ лови́твѣ ю҆же и҆ме́тъ , и҆ въꙁопїетъ ѻ҆ не́и , до́ндеже напо́лнѧⷮсѧ го́ры гла́са е҆го . и҆ ѹ҆менши́шасѧ , и҆ мно́жества ꙗ҆́ростнаго ѹ҆боа́шесѧ · Си́це сни́деⷮ г҃ь саваѻ́ѳъ вое̑ва́ти на́ горꙋ сїѻ́ню , и҆ на́ горы е҆го , ꙗ҆́ко пти́ца парѧ́ща . си́це ꙁащитиⷮ г҃ь і҆ерⷵли́ма , і҆ и҆ꙁба́виⷮ и҆ потво́ритъ и҆ сп҃сетъ · Ѡ҆брати́тесѧ совѣщава́ющей глꙋбо́къ совѣт̾ беꙁако́ненъ . ꙗ҆ко въ то́и дн҃ь ѿвръгꙋтсѧ чл҃цы ѿ кꙋми́ръ свои̑хъ сре́бреныхъ и҆ ꙁлатыхъ , ꙗ҆́же сꙋть сътворили рꙋ́ки и҆хъ · И҆ падетъ а҆сѷръ не мече́мъ чл҃чьскомъ , н҄и меⷱ‍҇ мꙋж́ескъ потреби́тъ и҆̀ , и҆ пробѣ́гнетъ не ѿ лица̀ ме́чю . ю҆́ноты же бꙋдꙋтъ въ ѹ҆мен̾шенїе , ка́менеⷨ б҄о ѻ҆бы́имⷮꙋсѧ ꙗ҆́ко ѻ҆граже́нїемъ , и҆ пови́н̾ни бꙋдꙋтъ . и҆ бѣжай плѣненъ бꙋдеⷮ · Се̑ гл҃еⷮ г҃ь . бл҃жеⷩ‍҇ и҆же и́мать племѧ̀ въ сїѻ́нѣ  , и҆ ѹ́жики въ і҆ерⷵли́мѣ ·
Глⷡ‍҇а , л҃в · Се б҄о цр҃ь правди́въ црⷵтвꙋеⷮ . и҆ кнѧѕи съ сꙋдомъ владѣти начнꙋтъ · И҆ бꙋдетъ чл҃къ кры́ай словеса своа . и҆ съкры́етсѧ ꙗ҆ко во́дныи потоⷦ‍҇ , и҆ ꙗ҆ви́тсѧ въ сїѻ́нѣ ꙗ҆́ко рѣка и҆сточникъ текꙋщи сла́вныи въ ꙁемли жа́ждꙋщеи . и҆ ксемꙋ̀ не бꙋдꙋтъ ѹ҆пова́юще чл҃кы . н҄о ѹ҆́ши дадѧ́тъ на послꙋша́нїе , и҆ срⷣце и҆ꙁнемо́гшиⷯсѧ во́ньметъ послꙋш́ати . и҆ ꙗ҆ꙁы́цы нѣмꙋ́ющихъ ско́ро наѹ҆чаⷮсѧ гл҃ати ми́ръ . и҆ къ семꙋ не рекꙋтъ ю҆роди́вомꙋ владѣти . и҆ къ семꙋ не рекꙋтъ слꙋгы̀ твоа помолчи · Ю҆́родъ б҄о ю҆роди́вѣ совѣщава́етъ , и҆ срⷣце е҆го тще раꙁꙋмѣ́етъ съвръшевати беꙁако́ннаѧ , и҆ гл҃ати къ гв҃и пре́лесть ꙗ҆ко раꙁ̾сѣѧ́ти дш҃а а҆́л̾чны , и҆ дш҃а жа́ждꙋща тща̀ сътвори́ти · Совⷮѣ б҄о ꙁлы́хъ беꙁако́н̾наѧ съвѣщаваеⷮ , расы́пати смиренныѧ словесы̀ непра́веⷣными , и҆ расы́пати словеса̀ смире́ныхъ на сꙋ́дѣ · Бл҃гочⷵтивїи же смы́сленѣ совѣща́ша , то́и же совѣтъ ѹ҆ста́неⷮ · Же́ны бога́тыѧ въста́ните и҆ слы́шите гла́съ мо́и , дще́ри с наде́жⷣею слы́шите словеса̀ моа . дн҃е лѣтнѧ па́мѧть сътворите въ бо́лѣꙁнъ с наде́ждею . потребиⷮсѧ и҆ма́нїе ви́н̾ное , ѹ҆ста̀ сѣмѧ и҆ събира́нїе к семꙋ̀ не прїидетъ · Ѹ҆жаснитесѧ съжали́те с҄и ѹ҆пова́вшаѧ , съвлецѣтесѧ на́гы бꙋ́дете препоѧ́шите чре́сла своа въ ꙗ҆риги , и҆ по персемъ бїитесѧ . ѿ селѣ помышленїѧ , и҆ ѻ҆ винограⷣнѣмъ пло́дѣ . на ꙁемлѝ людїи мои̑хъ те́рнїе и҆ бы́лїе въꙁни́кнеⷮ , и҆ ѿ всего̀ до́мꙋ ра́дость въсхити́тсѧ · Граⷣ бога́тъ до́мове ѻ҆ста́влени , бога́тьство граⷣное и҆ до́мы похотѣны ѻ҆ста́вѧтъ , и҆ бꙋдⷮꙋ вс҄и пеще́ры до́ вѣка . ра́дость ѻ҆слоⷨ дивїимъ , па́ствы пастꙋш̾скы · До́ндеже на́идетъ на́ вы дх҃ъ ѿ вы́ш̾нѧго , и҆ бꙋ́детъ пꙋ́стъ хермель . херме́ль же въ дꙋбра́вꙋ намѣни́тсѧ и҆ почие̑ть въ пꙋсты́ни сꙋдъ , и҆ правда въ карми́ль всели́тсѧ · И҆ бꙋдⷮꙋ дѣлеса пра́веⷣнаѧ ми́ръ , и҆ ѹ҆дръжиⷮ пра́вда поко́и , и҆ ѹ҆пова́юще бꙋдꙋтъ до́ вѣка . и҆ вселѧⷮсѧ лю́дїе е҆го въ гра́дѣ ми́рне , и҆ вселѧ́тсѧ ѹ҆пова́юще и҆ почїютъ съ бога́тьствоⷨ · Граⷣ же а҆ще сни́детъ , т҄о не на́ вы прїидеⷮ · И҆ бꙋдꙋтъ живꙋщ́еи въ дꙋбра́вахъ , ѹ҆пова́юще ꙗ҆́ко и҆же на по́лихъ . блаже́ни сѣю́щеи при всѧ́кои водѣ , и҆дѣже во́лъ и҆ ѻ҆се́лъ попира́етъ ·
Глⷡ‍҇а , л҃г · Го́ре ѻ҆би́дѧщимъ ва́съ . ваⷵ никтоже ѻ҆би́дитъ , и҆ хꙋлѧи же ва́съ не хꙋ́литъ . плѣнени бꙋдꙋтъ хꙋлѧ́щеи васъ и҆ предадѧ́тсѧ , и҆ ꙗ҆́ко мо́леве въ ри́ꙁѣ ѹ҆меншатсѧ · Ги҃ поми́лꙋи ны , к тебѣ б҄о ѹ҆пова́хом̾ Бы́сть племѧ непокарѧ́ющихсѧ въ па́гꙋбꙋ , сп҃съ же н҄ы въ вре́мѧ печа́лно · Гла́сомъ стра́ха твое̑го ѹ҆жасошасѧ лю́дїе , ѿ стра́ха твое̑го раⷥсѣа́шаⷵ страны . нн҃ѣ же събереⷮсѧ плѣн̾ вашъ , вели́ка и҆ мала . ꙗ҆́коже а҆ще кт҄о съберетъ прꙋ́гы , та́ко сѧ нарꙋга́ютъ ва́мъ · Ст҃ъ б҃ъ живѧ́и въ вы́шних̾ . напо́лнисѧ сїѻ́нъ сꙋ́да и҆ правды . ꙁаконоⷨ предадѧⷮсѧ . во и҆менїихъ сп҃съ на́шъ . т҄ꙋ премꙋдрость и҆ хи́трость и҆ бл҃гоче́стїе къ гв҃и , с҄е сꙋть съкро́вища пра́вды · Се ѹ҆бо въ стра́сѣ ва́шемъ тїи ѹ҆боѧ́тсѧ , и҆́хже сѧ боѧ́сте въꙁопїютъ ѿ ва́съ · Вѣстницы б҄о пꙋстѧⷮсѧ горцы плачющесѧ молѧ́щасѧ ми́рꙋ , ѻ҆пꙋстѣюⷮ б҄о сиⷯ пꙋтїе · Преста̀ страⷯ стра́ньскъ , и҆ ꙁавⷮѣ иже к ниⷨ въꙁемлеⷮсѧ , и҆ не намѣни́те иⷯ чл҃къ . желѣ ꙁемлѧ , и҆ посрамлеⷩ‍҇ лꙋгъ быⷵ а҆ки саро́нь · Ꙗ҆́влена бꙋдеⷮ гали́леѧ , и҆ кар̾миль . нн҃ѣ въскрⷵнꙋ гл҃етъ г҃ь . нн҃ѣ прославлю́сѧ . нн҃ѣ въꙁнесꙋсѧ . нн҃ѣ ѹ҆ꙁрите , нн҃ѣ почю́е̑те т̾ща крѣ́пость дх҃а ва́шеⷢ‍҇ , ѻ҆́гнь в҄ы попалитъ . и бꙋ́дꙋтъ страны̀ пож̾жены , а҆ки тернїе на ни́вѣ раꙁъме́тано и҆ пож̾жено . ѹ҆слы́шатъ да́лнїи е҆же сътворихъ , гл҃етъ г҃ь . ѹ҆вѣдѧⷮ приближа́ющеисѧ крѣ́пость мою̀ . ѿстꙋпи́ша и҆же въ сїѻ́нѣ беꙁако́нницы , прїиметъ трꙋсъ нечестивыѧ · Кт҄о со́вѣститъ ва́мъ ꙗ҆́ко ѻ҆́гнь горитъ , кт҄о совѣститъ ва́мъ мѣсто вѣчно́е · Ходѧ́и въ пра́вдѣ гл҃ѧи правы́и пꙋть , ненавидѧ́и беꙁако́нїѧ и҆ непра́вды , и҆ рꙋцѣ ѿтрѧса́ѧи ѿ м̾ꙁды . ѻ҆тѧж̾чава́ѧи ѹ҆́ши , да не слы́шиⷮ сꙋда̀ кро́внаго , смѣжа́ѧи ѻ҆́чи да не ѹ҆́ꙁритъ непра́вды . се́и в̾селиⷮсѧ въ высо́цѣ пещерѣ ка́мене крѣпка . хлѣбъ сѧ е҆мꙋ да́сть , и҆ вода̀ е҆го вѣрна . цр҃ѧ съ сла́вою ѹ҆́ꙁрите . и҆ ѻ́чи ваши ѹ҆ꙁрѧⷮ ꙁемлю и҆ꙁдалече , дш҃а ваша поѹ҆чи́тсѧ страхꙋ̀ · Гдѣ сꙋть кни́гочїѧ , гдѣ сꙋть совѣщава́ющеи , гдѣ е҆сть съчита́ѧи смѧта́ющаѧ ма́лы и҆ вели́ки лю́ди . и҆́мже не совѣща́ша , ни глꙋ́бокиⷨ гла́сомъ ѹ҆жѐ , ꙗ҆́ко не слы́шати лю́дїи и҆скаженїи . и҆ нѣсть слы́шащемꙋ смышле́нїѧ · Се сїѻⷩ‍҇ граⷣ сп҃съ нашъ , ѻ҆́чи твоѝ ѹ҆́ꙁрита і҆ерⷵли́ма граⷣ бога́тыи . хра́ми не поколѣ́блютсѧ н҄и подви́гнꙋтсѧ , ко́лїе хра́ма е҆го въ вѣ́чное вре́мѧ , и҆ ѹ́жа е҆го не претръгнꙋтсѧ . ꙗ҆́ко и҆мѧ гн҃е вели́ко ва́мъ . мѣсто вамъ бꙋдеⷮ рѣкѝ , рвени́ца широ́ки и҆ простра́нны . не пои̑дете по семꙋ̀ пꙋтѝ н҄и корабль пловыи . б҃ъ б҄о мо́и вели́къ е҆сть не минетъ менѐ г҃ь . сꙋдїи наⷲ г҃ь , кнѧ́ѕь наⷲ г҃ь , цр҃ь на́шъ г҃ь , то́и насъ сп҃сетъ · Прерва́шасѧ ѹ҆́жа твоѧ̀ , ꙗ҆́ко не ѹкрѣпѝ нѣдро твое . преклони́сѧ не поло́житъ нѣдръ , не въꙁдви́гнетъ ꙁна́менїѧ . до́ндеже преда́стьсѧ на плѣненїе · Тѣмже ѹ҆бо мно́ѕи хро́мїи плѣнь сътворѧⷮ . и не рекꙋтъ трꙋжда́емсѧ лю́дїе живꙋщеи в не́мъ , ѻ҆ста́ви бо сѧ и҆мъ грѣхъ ·
Глⷡ‍҇а , л҃д · Приведѣте страны̀ , и҆ слы́шите кнѧ́ѕи . да слы́шиⷮ ꙁемлѧ̀ и҆ живꙋщеѝ на не́и . ꙁанѐ ꙗ҆́рость гн҃ѧ на всѧ̀ страны̀ , и гнѣ́въ на число̀ и҆хъ . ꙗ҆́ко погꙋби́ти ѧ и҆ преда́ти ѧ҆̀ на сѣ́чь . и҆ ꙗ҆ꙁве́нїи и҆хъ повергⷮꙋсѧ и҆ мертвъцы , и҆ в̾ꙁы́идетъ и҆хъ смраⷣ . и намо́кнꙋтъ предѣ́ли кровїю и҆хъ , и҆ въꙁмꙋтѧ́тсѧ всѧ̀ си́лы нбⷵныѧ . и҆ съвье́тсѧ нб҃о а҆ки сви́токъ . и҆ вс҄ѧ ѕвѣꙁды спадꙋтъ , ꙗ҆́ко ли́ствїе съ лоꙁы̀ , и҆ ꙗ҆́коже спа́даетъ ли́ствїе съ смоквичїѧ · Ѹ҆пи́сѧ ме́чь мои на́ нб҃си . се́и на и҆дꙋме́ю сни́детъ , и҆ на лю́ди па́гꙋбныѧ съ сꙋ́домъ . меⷱ‍҇ гн҃ь насыти́сѧ кро́ве , растол̾стѣ ло́емъ а҆́гньчимъ , и ѿ ло́ѧ ко́ꙁлѧ и҆ ѻ́внѧ . ꙗ҆́ко тре́бы гв҃и въ восо́рѣ , и҆ сѣ́чь ве́лїи въ и҆дꙋме́и . и҆ падꙋтъ с ни́ми висо́цїи ѻ҆́вни и҆ ю́нцы , и҆ ѹ҆пїеⷮсѧ ꙁемлѧ̀ ѿ кро́ве , и҆ ѿ тꙋ́ка и҆хъ насыти́тсѧ . дн҃ь б҄о сꙋда гн҃ѧ , и҆ лѣто ѿдаѧ́нїѧ сꙋ́да сїѻ́нѧ . и҆ ѻ҆братѧ́тсѧ де́бри е҆го въ смолꙋ̀ , и҆ ꙁемлѧ̀ е҆го в горѧ́щїи камы́къ . и҆ бꙋ́детъ ꙁемлѧ̀ е҆го горѧ́щи ꙗ҆́ко смола̀ , дн҃їю и҆ но́щїю , и҆ не ѹ҆га́снетъ въ вѣ́чное вре́мѧ . и҆ вꙁы́идетъ ды́мъ е҆ѧ̀ высо́че , в роже́нїѧ ѻ҆пꙋстѣ́етъ . и҆ въгнѣꙁдѧⷮсѧ в не́мъ пти́ца , и҆ е́жеве , со́вы , и҆ вра́нове . и҆ въꙁло́жатъ на́нь ѹ҆́же ꙁемлемѣ́рно пꙋсты́нѧ . и҆ ѻ҆нокен̾таѷри вселѧ́тсѧ в не́мъ . кнѧ́ѕи е҆го не бꙋ́дꙋтъ , цр҃и б҄о е҆го и҆ кн҃ѕи и҆ велмо́жа е҆го бꙋ́дꙋтъ въ па́гꙋбꙋ · И҆ въꙁни́кнетъ въ гра́дѣхъ иⷯ те́рнїе и дꙋ́бїе , и҆ въ твердѣ́лехъ е҆го . и҆ бꙋдетъ село ѕмїемъ , и҆ сели́ще пти́цамъ . и҆ срѧ́щꙋтсѧ бѣ́си съ ѻ҆нокен̾та́ѷры , и҆ въꙁопїюⷮ дрꙋ́гъ къ дрꙋ́гꙋ . т҄ꙋ почїю́тъ ѻ҆нокетаѷры , ѻ҆брѣто́ша б҄о себѣ поко́ище . тꙋ сѧ въгнѣꙁди́тъ е҆́жь . и҆ сп҃се ꙁемлѧ̀ дѣти своѧ̀ съ ѹ҆тверже́нїемъ . т҄ꙋ е҆ле́ни стрѣто́шасѧ , и҆ ѹ҆ви́дѣша лица̀ своѧ̀ въкꙋпѣ , число́мъ минꙋша , и҆ е҆ді́нъ ѿ ни́хъ не поги́бе , дрꙋ́гъ дрꙋ́га не въꙁыска , ꙗ҆́ко г҃ь ꙁаповѣда и҆мъ , и҆ дх҃ъ е҆го събра̀ е҆ѧ̀ . то́и же в̾вержеⷮ и҆мъ жре́бїѧ , и҆ рꙋка̀ е҆го раꙁдѣлитъ жирова́ти въ вѣ́чное вре́мѧ , причасти́тъ в ро́дъ роже́нїи почїюⷮ в неⷨ ·
Глⷡ‍҇а , л҃е · Ра́дꙋисѧ пꙋсты́ни жа́ждꙋщїѧ . да сѧ веселꙋе́тъ пꙋсты́ни , и҆ да процвѣте́тъ ꙗ҆́ко цвѣтець , и҆ процвѣте́тъ . и҆ въꙁвесели́тсѧ пꙋсты́ни і҆ѻ҆рда́нска , и҆ сла́ва лива́нова да́стьсѧ е́и , и҆ чⷵть кар ми́лова , и҆ ѹ́ꙁрѧтъ лю́дїе моѝ сла́вꙋ гн҃ю , и҆ высотꙋ̀ бж҃їю · ѹ҆крѣпи́тесѧ рꙋ́ки расла́блены , и҆ колѣ́на расы́пана . моли́тесѧ т̾щи́вїи ѹ҆мо́мъ крѣпи́тесѧ , не бо́итесѧ · Се̑ б҃ъ на́шъ , сꙋдъ въꙁда́сть  . то́и прїидетъ и҆ сп҃сетъ наⷵ · Тогда̀ ѿверꙁꙋтсѧ ѻ҆́чи слѣпы́мъ , и ѹ́ши глꙋхихъ ѹ҆слы́шатъ . тогда̀ ско́читъ хромыи ꙗ҆́ко е҆́лень , и҆ ꙗ҆́сенъ бꙋ́детъ ꙗ҆ꙁы́къ гꙋгни́выхъ . ꙗ҆́ко проторже́сѧ вода̀ в пꙋсты́ни , и҆ де́бръ в ꙁемлѝ жа́ждꙋщеи . и҆ беꙁвоⷣнаѧ бꙋ́детъ въ бла́та , и҆ на жа́ждꙋщеи ꙁемлѝ и҆сто́чникъ воⷣныи бꙋ́детъ · Тꙋ бꙋ́детъ в̾селе́нїе пти́цамъ , и҆ стаѧ вельбꙋ́домъ , и҆ лꙋ́ѕи . и҆ т҄ꙋ бꙋдетъ пꙋть чи́стъ , и҆ пꙋть ст҃ъ нарече́тсѧ . и҆ не минеⷮ тꙋдꙋ нечи́стыи . рас̾сѣѧ́нїи же по́идꙋтъ по немꙋ , и҆ не ꙁаблꙋдѧтъ . и҆ не бꙋдетъ т҄ꙋ льва̀ , ни ѿ ѕвѣ́реи ѕлы́хъ не вꙁы́детъ на́ нѧ , и҆ не ѻ҆брѧ́щетсѧ т҄ꙋ . н҄о по́идꙋтъ по немꙋ и҆ꙁбавле́нїи и҆ събра́нїи гм҃ъ , ѻ҆братѧⷮсѧ и҆ прїидꙋтъ въ сїѻ́нъ с ра́достїю , и҆ ра́дость вѣ́чнаѧ наⷣ главо́ю и҆хъ . наⷣ главо́ю б҄о и҆хъ хвала̀ и҆ весе́лїе , и҆ ра́дость прїиметъ ѧ҆̀ , ѿбѣже бо́лѣꙁнь и҆ печа́ль и҆ въꙁдыха́нїе ·
Глⷡ‍҇а , л҃ѕ · И бы́сть в четве́ртоена́десѧте лѣто црⷵтвꙋ́ющꙋ е҆ꙁекїи . вꙁы́иде сенахери́мъ цр҃ь а҆сѷрїискъ , на гра́ды тве́рды жидо́в̾ски , и҆ вꙁѧ̀ ѧ҆̀ . и҆ посла̀ цр҃ь а҆сѷрїискъ раѱа́ка ѿ лахи́съ въ і҆ерⷵлимъ къ цр҃ю е҆ꙁекїи съ си́лою вели́кою , и҆ ста̀ ѹ҆ веде́нїѧ воⷣнаго , кꙋ́пѣли вы́шнѧа , на пꙋтѝ села̀ гнаѳе́ѻва · И҆ и҆ꙁы́иде к немꙋ е҆лїаки́мъ сн҃ъ хел̾кїевъ сам̾чїи , и҆ съмна́съ кни́гъчїи , і҆ и҆ѻ҆а́хъ а҆са́фовъ па́мѧтопи́счїи · И҆ рече и҆мъ раѱа́къ , р̾цѣте е҆ꙁекїи . се гл҃етъ цр҃ь вели́кїи , цр҃ь а҆сѷрїискъ , чимъ ѹ҆пова́ѧи е҆си , совѣтомъ л҄и , и҆ли словесы̀ ѹ҆стными по́лкъ быва́етъ . и҆ нн҃ѣ чи́мъ ѹ҆пова́еши , ꙗ҆́ко не покори́шасѧ мнѣ жеꙁло́мъ л҄и тростѧномъ съкрꙋше́нымъ тѣмъ , и҆ли е҆гѷптомъ . и҆же а҆ще на́нь въсклонитсѧ влѣ́ꙁетъ в рꙋ́цѣ е҆го и҆ прободе и҆̀ . та́ко е҆сть фараѻ́нъ цр҃ь е҆гѷпет̾скїи , и҆ вс҄и ѹ҆пова́ющеи к немꙋ · А҆ще гл҃ете мнѣ на г҃а б҃а на́шего ѹ҆пова́емъ . не сеи л҄и е҆сть и҆же ѿѧⷮ ѿ е҆ꙁекїа высо́каѧ и҆ тре́бища е҆го , и҆ ꙁаповѣда і҆ѹ́дѣ і҆ и҆рⷵлимꙋ преⷣ ѻ҆лтаре симъ моли́тесѧ дне́сь . т҄о нн҃ѣ поⷣда́итесѧ господи́нꙋ мое̑мꙋ цр҃ю а҆сѷрїискꙋ , и҆ даⷨ ваⷨ дв҄ѣ ты́сѧщї ко́нь . а҆ще мо́жете да́ти всѣда́ющаа на ни́хъ . не́гли ка́ко мо́жете ѿврати́ти в̾ лицѐ вое̑во́ды е҆ді́ного , рабѝ сꙋть ѹ҆пова́юще е҆гѷптѧ́н̾ми , конемъ , и҆ ко́н̾никомъ · И҆ нн҃ѣ е҆гда̀ беꙁ̾ господа е҆смы̀ пришли на странꙋ сїю вое̑ва́ти на ню̀ . г҃ь ре ко мнѣ в̾ꙁы́иди на ꙁеⷨлю сїю и҆ погꙋби ю҆̀ · И҆ реⷱ‍҇ к немꙋ е҆лїакиⷨ , и҆ съмнаⷵ кни́гъчїи , и҆ ѻ҆а́хъ , гл҃и к̾ рабо́мъ свои̑мъ сѷръски , ѹ҆слы́шимъ б҄о м҄ы , а не гл҃и к наⷨ жидо́в̾ски . и҆ въскꙋ́ю гл҃еши въ ѹ҆́ши чл҃комъ сѣдѧ́щимъ на гра́дѣ · И҆ реⷱ‍҇ раѱа́къ к ни́мъ , е҆да л҄и къ господинꙋ ва́шемꙋ и҆л҄и к ва́мъ , пꙋсти́лъ м҄ѧ е҆сть господи́нъ мои гл҃ати словеса с҄и , а҆ не къ чл҃комъ и҆же сѣдѧⷮ на гра́дѣ , да ꙗ҆дѧ́тъ моты́ла , и҆ пїю́тъ мо́чь с ва́ми вкꙋ́пѣ . и ста́въ раѱа́къ , и҆ въꙁопи́ гла́сомъ ве́лїимъ жидо́в̾ски , и҆ рече · Слы́шите словеса̀ цр҃ѧ вели́каго , цр҃ѧ а҆сѷрїиска · Се̑ гл҃етъ цр҃ь , да не льсти́тъ ва́съ е҆ꙁекїѧ словесы̀ . ꙗ҆́же не въꙁмо́гꙋт̾ и҆ꙁба́вити васъ , и҆ да не гл҃етъ вамъ е҆ꙁекїѧ ꙗ҆́ко и҆ꙁба́витъ в҄ы б҃ъ . и҆ не преда́стьсѧ гра́дъ сїи в рꙋцѣ цр҃ѧ а҆сирїиска , не послꙋшаите е҆ꙁекїи · Се̑ гл҃етъ цр҃ь а҆сѷрїискъ . а҆ще хо́щете блⷵвени бы́ти . т҄о и҆ꙁлѣꙁите къ мнѣ , и҆ ѻ҆бъе̑млете ко́ждо винограⷣ сво́и и҆ смо́квинїе , и҆ пїете ѿ пото́ка свое̑го . до́ндеже прїидꙋ и҆ поимꙋ в҄ы на́ ꙁемлю , и҆же а҆ки ва́ша ꙁемлѧ̀ , ꙁемлѧ̀ пшени́цы и҆ винꙋ̀ , и҆ хлѣ́бы и҆ виногра́дъ · да не льсти́тъ ва́съ е҆ꙁекїѧ гл҃ѧ , б҃ъ вашъ и҆ꙁба́виⷮ в҄ы . е҆да и҆ꙁба́виша бо́ѕи ко́жⷣо странꙋ̀ свою̀ ѿ рꙋ́кꙋ цр҃ѧ а҆сѷрїиска . гдѣ е҆сть бо́гъ е҆маѳовъ , и҆ а҆рфаѳо́въ , гдѣ е҆сть б҃ъ гра́да сем̾фарꙋема . е҆да̀ въꙁмого́ша и҆ꙁба́вити самарїю ѿ рꙋ́кꙋ моею . кт҄о ѿ бо́гъ ꙗ҆́ꙁы́къ всѣхъ сиⷯ и҆ꙁба́ви ꙁе́млю свою̀ ѿ рꙋ́кꙋ мое̑ю , и҆ ꙗ҆́ко и҆ꙁба́витъ б҃ъ і҆ерⷵлима ѿ рꙋ́кꙋ моею · И҆ помол̾кнꙋша , и҆ никтоⷤ‍ⷷ не ѿвѣща̀ е҆мꙋ словесѐ , повелѣ́нїа дѣлѧ цр҃ва , ꙗ҆́ко никто́же да не ѿвѣща́етъ · И҆ вни́де е҆леа̑ки́мъ хелкїевъ самчїи , и҆ съмна́съ кни́гъчїи  , и҆ ѻ҆а̑хъ а҆са́фовъ памѧтопи́счїи , къ е҆ꙁекїи , в растерꙁа́ныхъ ри́ꙁахъ , и҆ повѣда́ша е҆мꙋ словеса̀ раѱа́кова ·
Глⷡ‍҇а , л҃ꙁ · И бы́сть внегда̀ слы́ша цр҃ь е҆ꙁекїѧ , растер̾ꙁа̀ ри́ꙁы , и҆ ѻ҆блече́сѧ въ вре́тище , и҆ вни́де въ хра́мъ гн҃ь . и҆ пꙋсти е҆лїаки́ма самчїю , и҆ съмнꙋ̀ кни́гъчїѧ , и҆ ста́рца жре́чески ѻ҆болче́ны въ врѣтища . къ і҆саїи пррⷪ‍҇кꙋ сн҃ꙋ а҆мо́совꙋ , и҆ рече е҆мꙋ̀ · Се̑ гл҃етъ е҆ꙁекїѧ . дн҃ь печа́ли и҆ ѹ҆кори́ꙁны и҆ ѻ҆бличе́нїѧ и҆ гнѣ́ва въ дне́шнїи дн҃ь . ꙗ҆́ко прїиде бо́лѣꙁнь ража́ющеи , крѣ́пости же не и҆мꙋщи роди́ти · да ѹ҆слы́шитъ г҃ь б҃ъ твои словеса̀ раѱа́кова , ꙗ҆́же е҆сть пꙋстиⷧ‍҇ цр҃ь а҆сѷрїискъ господи́нъ е҆го , ѹ҆корити б҃а жива́го , и҆ ѹ҆кори́ти словесы̀ ꙗ҆́же слы́ша г҃ь б҃ъ твои . и҆ да моли́шисѧ къ гв҃и б҃ꙋ твое̑мꙋ , ѻ҆ ѻ҆ста́вшиⷯ сиⷯ · И҆ прїидо́ша ѻ҆́троцы цр҃евы къ і҆саїи . и рече и҆мъ і҆саїа , си́це рцѣте къ господи́нꙋ ва́шемꙋ · Се̑ гл҃етъ г҃ь . не бо́исѧ ѿ слове́съ ꙗ҆́же е҆си слы́шалъ , и҆миже ѹ҆кори́ша м҄ѧ послы̀ цр҃ѧ а҆сѷрїиска · Се̑ а҆ꙁъ вложю̀ во́нь дх҃ъ , и҆ ѹ҆слы́шавъ вѣ́сть въꙁврати́тсѧ на́ ꙁемлю свою̀ , и҆ пораꙁиⷮсѧ мече́мъ на свое́и ꙁемлѝ · И҆ ѻ҆брати́сѧ раѱа́къ , и҆ ѻ҆брѣте цр҃ѧ а҆сѷрїискаго ѻ҆блежа́ща ломна́мъ . и҆ ѹ҆слы́ша цр҃ь а҆сѷрїискъ , ꙗ҆́ко прише́лъ е҆сть ѳарака цр҃ь мѷрскъ вое̑ва́ти на́нь , и҆ ѹ҆слы́шавъ ѻ҆брати́сѧ · И҆ пꙋсти послы̀ къ е҆ꙁекїи гл҃ѧ . си́це рцѣте е҆ꙁекїи цр҃ю жидо́в̾скꙋ , да не льсти́т̾ б҃ъ твои тебѐ на негоⷤ‍ⷷ ѹ҆поваѧ е҆си  , гл҃ѧ . ꙗ҆́ко не преда́стьсѧ і҆ерⷵлимъ в рꙋ́цѣ цр҃ѧ а҆сѷрїиска . и҆ли нѣ́си слы́шалъ , чт҄о сꙋть сътвори́ли цр҃и а҆сѷрїистїи все́и ꙁемлѝ , ка́ко погꙋби́ша . е҆да̀ и҆ꙁба́виша страны бо́ѕи иⷯ , ꙗ҆́же погꙋби́ша ѿⷮц҃ы мои , гоꙁа́нъ , и҆ харра́нъ , и҆ расемъ , и҆же сꙋть въ стра́нѣ ѳее̑маѳи . гд̑ѣ сꙋть цр҃и е҆маѳови , и҆ а҆рфа́ѳови , и҆ гра́ды е҆сфарꙋма , а҆нагꙋга́нса · И҆ вꙁѧ̀ е҆ꙁекїа кни́ги ѿ посло́въ и҆ прочтѐ ѧ҆̀ . и҆ вни́де въ храⷨ гн҃ь , и҆ ѿве́рꙁе ѧ҆̀ прⷣе гм҃ъ , и҆ помоли́сѧ е҆ꙁекїѧ къ гв҃и гл҃ѧ · Ги҃ саваѻ́ѳе б҃е і҆и̑л҃евъ , сѣдѧ́и на херꙋви́мѣ , т҄ы е҆ді́нъ цр҃ь е҆си всемꙋ̀ цр҃ьствꙋ ꙁе́мномꙋ . т҄ы сътвори нб҃о и҆ ꙁе́млю . приклонѝ г҃и ѹ҆́хо твое , ѹ҆слы́ши г҃и , ѿве́рꙁи г҃и ѻ҆́чи твоѝ , и҆ при́ꙁри г҃и , и҆ ви́жⷣь , и҆ слы́ши всѧ̀ словеса̀ ꙗ҆́же пꙋсти́лъ е҆сть сенахериⷨ , ѹ҆карѧ́а б҃а жива́го . по и҆́стиннѣ б҄о г҃и , пꙋстꙋ сътвори́ша цр҃и а҆сѷрїистїи всю̀ ꙁе́млю , и҆ стра́ны и҆хъ . и҆ въвръго́ша кꙋми́ры и҆хъ въ ѻ҆́гнь , не бѣша б҄о боѕи , н҄о дѣло рꙋ́къ чл҃чь , дре́во , ка́менїе , и҆ погꙋби́ша ѧ҆̀ · Ты же г҃и б҃е нашъ сп҃сы н҄ы ѿ рꙋ́кꙋ и҆хъ , да ѹ҆вѣдѧтъ вс҄ѧ црⷵтвїѧ ꙁе́мнаѧ , ꙗ҆́ко т҄ы е҆си г҃ь б҃ъ е҆ді́нъ · И҆ пꙋсти́сѧ і҆саїа сн҃ъ а҆мо́совъ къ е҆ꙁекїи , и҆ рече е҆мꙋ · Се̑ гл҃етъ г҃ь б҃ъ і҆и̑левъ , слы́шахъ е҆же моли́сѧ къ мнѣ ѻ҆ сенахери́мѣ цр҃и а҆сѷрїисти · Се̑ сло́во е҆же гл҃а ѻ҆ немъ б҃ъ , похꙋлѝ т҄ѧ и҆ порꙋга́сѧ тебѣ дв҃це дщи сїѻ́нѧ , на тѧ главо́ю покива дщи і҆ерⷵлимлѧ . кого ѹ҆кори и҆ раꙁгнѣ́ва , и҆ли к̾ комꙋ̀ прострѐ гла́съ свои , и҆ не въꙁдви́же на высотꙋ̀ ѻ҆́чїю свое̑ю къ ст҃мꙋ і҆и̑л҃вꙋ ꙗ҆́ко посла́ми ѹ҆кори г҃а . т҄ы бо рече , мно́жествомъ ѻ҆рꙋж́їѧ а҆ꙁъ въꙁыидоⷯ на высотꙋ го́ръ , и҆ напослѣ́докъ дꙋбра́вы , и҆ посѣко́хъ высотꙋ̀ е҆ѧ̀ , и҆ добротꙋ кѷпари́совꙋ . и҆ внидо́хъ въ высотꙋ ча́сти дꙋбрав̾ски , и҆ положи́хъ мо́стъ , і҆ и҆скаꙁи́хъ во́ды , и҆ весь събо́ръ воⷣныи · Не слы́шала ли е҆си ѹ҆бо и҆спе́рва , е҆же а҆ꙁъ сътвори́хъ ѿ первыхъ дне́и ѻ҆бѣщахъ . нн҃ѣ же ѹ҆каꙁа́хъ расы́пати страны въ твердынѧхъ и҆хъ . и҆ живꙋщаѧ въ твердыхъ гра́дѣхъ , и҆ѻ҆брати́хъ рꙋ́цы і҆ и҆схо́ша , и҆ бы́ша сꙋси а҆ки сѣ́но на клѣтехъ , и҆ а҆ки тро́скотъ · нн҃ѣ же поко́и твои , і҆ и҆схоⷣ твои , и҆ вхоⷣ твои , а҆ꙁъ съвѣдѣ , и҆ ꙗ҆́рость твою е҆ю́же раꙁгнѣ́васѧ . и҆ гнѣвъ твои вꙁы́иде къ мнѣ , и҆ вложꙋ прито́къ в но́ꙁдри твоѧ̀ , и҆ ѹ҆ꙁдꙋ въ ѹ҆ста̀ твоѧ̀ , и҆ въꙁвращꙋ т҄ѧ пꙋтемъ и҆́мже е҆си прише́лъ  · Се же тебѣ ꙁна́менїе , ꙗ҆́ждь сего лѣта е҆же е҆си всѣ́ѧлъ , а҆ во второ́е лѣто е҆же ѿ себе растеⷮ , а҆ въ тре́тее насѣѧ́вше пожнете . и҆ насади́те виногра́ды , и҆ снѣ́сте пло́ды и҆хъ . и҆ бꙋдꙋтъ ѻ҆ста́вшеи въ і҆ѹ҆де́и , прони́кнꙋтъ ко́ренїѧ до́лꙋ , и҆ сътворѧтъ съверхꙋ пло́дъ . ꙗ҆́ко ѿ і҆ерⷵлима бꙋдꙋт̾ ѻ҆ста́вленїи , ѿ горы̀ сїѻ́нѧ . рве́нїе г҃а саваѻ́ѳа сътвори́тъ с҄е · Сего раⷣ‍ꙵ си́це гл҃етъ г҃ь , на цр҃ѧ а҆сѷрїиска , не вни́детъ в сїи градъ , ни въстрѣлитъ вонь стрѣлы̀ , ни въꙁло́жит̾ нань щи́та , ни ѻ҆гради́тъ ѻ҆́крⷵтъ е҆го ѻ҆гражденїѧ . н҄о пꙋтемъ иⷨже е҆сть прише́лъ , тѣмже сѧ ѻ҆братиⷮ и҆ въ градъ се́и не вни́дет̾ · Сѐ гл҃еⷮ г҃ь . ꙁащищꙋ градъ се́и , ꙗ҆́ко спⷵти е҆го мене ради , и҆ дв҃да раба̀ мое̑го · И҆ и҆ꙁы́иде а҆гг҃лъ гн҃ь , і҆ и҆ꙁбѝ ѿ поⷧ‍҇ка а҆сѷрїиска , р҃ , и҆ п҃ , и҆ пѧ́ть ты́сѧщъ . и҆ въста́вше ꙁаѹ́тра ѻ҆брѣтоша всѧ̀ телеса̀ ме́ртва . и҆ ѻ҆брати́всѧ ѿи̑де сенахери́мъ цр҃ь а҆сѷрїискъ , и҆ всели́сѧ в ниневїю . и҆ внегда̀ бы́сть покланѧ́тисѧ е҆мꙋ , в домꙋ̀ несереховѣ бо́гꙋ е҆го . а҆драмеле́хъ и҆ сарасаръ , сн҃ове е҆го ѹ҆би́ша и҆̀ мече́мъ . тїи же ѹ҆бѣжа́ша въ а҆рме́нїю . и҆ црⷵтвова̀ а҆сорда́нъ сн҃ъ е҆го в него мѣсто ·
Глⷡ‍҇а , л҃и · Бысть же в т҄о времѧ , раꙁъболѣсѧ е҆ꙁекїѧ до смр҃ти . и҆ прїиде к немꙋ і҆саїа прⷪ‍҇ркъ сн҃ъ а҆мо́совъ . и҆ рече к немꙋ Се̑ гл҃етъ г҃ь , ѹ҆стро́и ѻ҆ домꙋ̀ свое̑м̾ ѹ҆мира́еши б҄о т҄ы и҆ не бꙋдеши жи́в̾ . и҆ ѻбрати и҆е̑ꙁекїѧ лице свое къ стѣнѣ , и҆ моли́сѧ къ гв҃и гл҃ѧ · Помѧнѝ г҃и ка́ко ходиⷯ преⷣ тобою съ и҆́стинною , срⷣцемъ и҆́стиннымъ , и҆ ѹ҆го́днаѧ преⷣ тобо́ю сътвори́хъ . и҆ пла́касѧ е҆ꙁекїѧ гла́сомъ великомъ · И҆ быⷵ сло́во гн҃е къ і҆саїи гл҃ѧ , и҆дѝ и҆ рцы̀ къ е҆ꙁекїи · Сѐ гл҃етъ г҃ь б҃ъ дв҃да ѿц҃а твое̑го . ѹ҆слы́шахъ мл҃твꙋ твою , и҆ ви́дѣхъ сле́ꙁы твоѧ . с҄е прилага́ю къ лѣтомъ твои̑мъ , лⷮѣ е҃і . и҆ ѿ рꙋкꙋ цр҃ѧ а҆сѷрїиска и҆ꙁба́влю т҄ѧ , и҆ граⷣ се́и , и҆ ꙁащищꙋ и҆̀ · Сеⷤ‍ⷷ тебѣ ꙁна́менїе ѿ г҃а , ꙗ҆ко б҃ъ сътвори́тъ гл҃ъ се́и ꙗ҆коже гл҃а . с҄е аⷥ ѻ҆бращꙋ̀ сѣнь степенеи ꙗ҆́же сни́де слн҃це , десѧть степенеи домꙋ ѿц҃а твоего , и҆ въꙁвращꙋ̀ слн҃це десѧть степенеи , иⷯже сни́де сѣнь , и҆ в̾ꙁы́иде слн҃це десѧть степенеи , иⷯже сни́де сѣнь · Мл҃тва е҆ꙁекїѧ цр҃ѧ і҆ѹ́дина , е҆гда ꙁаболѣ , и҆ въста̀ ѿ недꙋга свое̑го . А҆ꙁъ рекохъ въ высотѣ дн҃їи мои̑хъ идꙋ въ вра́та а́дова , ѻ҆ста́влѧ́ѧ лѣта про́чаѧ · Реко́хъ ксемꙋ , не ѹ҆ꙁрю̀ сп҃сенїѧ бж҃їѧ на ꙁеⷨлѝ живыⷯ . ксемꙋ не ѹ҆ꙁрю̀ чл҃ка съ живꙋщими ѻ҆ста́хъ ѿ срод̾ства мое̑го , ѻ҆ставиⷯ прочее живота̀ мое̑го · И҆ꙁы́иде ѿи̑де ѿ мене , ꙗ҆́ко расы́паѧи кꙋщꙋ пот̾кнꙋвъ · дх҃ъ мои въ мн҄ѣ быⷵ , а҆ки платно дѣлаемо приближающиⷵ ѹ҆рѣꙁати . в то́и дн҃ь преда́хсѧ до ꙁаѹ́тра а҆ки льво́ви · Та́ко ко́сти моѧ съкрꙋшѝ , ѿ дн҃е б҄о до нощи преда́нъ быхъ · Ꙗ҆́ко ла́стовица та́коⷤ‍ⷷ въщебечю , и҆ ꙗ҆́ко го́лꙋбъ та́ко поѹ҆чю́сѧ · И҆щеꙁо́сте б҄о ѻ́чи моѝ ꙗ҆́ко въꙁира́ти на высотꙋ̀ нбⷵнꙋю къ г҃ꙋ , и҆же и҆ꙁба́ви мѧ , и҆ ѿврьже бо́лѣꙁни дш҃а моеѧ · Ги҃ ѻ҆ тои б҄о съвѣсти́сѧ тебѣ . и҆ въꙁдви́глъ е҆си дыха́нїе мое , и҆ ѹ҆тѣшивсѧ ѻ҆жи́х̾ · Въꙁдви́же б҄о дш҃ꙋ мою , да не поги́бнеⷮ , и҆ ꙁаверже ꙁа мѧ всѧ грѣхѝ  · Не похва́лѧтъ бо тебе и҆же въ а́дѣ , ни ѹ҆мръшїи въꙁъблⷵвѧтъ т҄ѧ · И҆ не надѣ́ютсѧ и҆же въ а́дѣ млⷵти твоеѧ · Живїи же блⷵвѧтъ т҄ѧ ꙗ҆коже и҆ а́ꙁъ . ѿ днесь б҄о дѣти сътворю̀ , ꙗ҆́же съвѣстѧ́тъ пра́вдꙋ твою . г҃и сп҃сенїѧ мое̑го , и҆ не почїю блⷵвѧ т҄ѧ съ пѣснїю всѧ дн҃и животⷶ мое̑го , прѧ́мо домꙋ бж҃їю · И҆ рече і҆саїа къ е҆ꙁекїи , воꙁмѝ г҃и молю тѧ̀ ѿ смо́квїи , и҆ сътеръ приложѝ , и҆ цѣлъ бꙋдеши . и҆ рече е҆ꙁекїѧ , се́ ли ꙁна́менїе ꙗ҆́ко вꙁы́идꙋ в до́мъ г҃а б҃а ·
Глⷡ‍҇а , л҃ѳ · В т҄о вре́мѧ посла̀ меродаⷯ сн҃ь лаа̑да́нь , цр҃ь вавѷло́ньскь книги и҆ послы̀ и҆ да́ры е҆ꙁекїи · Слы́ша б҄о ꙗ҆́ко болⷧ‍҇ѣ е҆сть до смр҃ти , и҆ въста̀ . и҆ ѻ҆брадова́сѧ е҆ꙁекїѧ ра́достїю вели́кою · И҆ покаꙁа и҆мъ хра́мъ во́нь , и҆ бл҃говонїѧ и҆стак̾ти , и҆ ѳимїѧма и҆ сребра̀ и҆ ꙁла́та , и҆ всѣхъ хра́мъ и҆ сосꙋдъ гаⷥских̾ , и҆ всѐ е҆ли́коже бѣше въ сокро́вищи его . и҆ не ѻ҆ста̀ ничтоⷤ‍ⷷ е҆гоже не покаꙁа и҆мъ е҆ꙁекїѧ въ домꙋ̀ свое̑мъ · И҆ прїиде і҆саїа пррⷪ‍҇къ къ е҆ꙁекїи цр҃҃ю , и҆ рече к немꙋ . чт҄о гл҃юⷮ сїи мꙋж́и , и҆ ѿкꙋдꙋ прїидо́ша к тебѣ . и҆ рече е҆ꙁекїѧ , ѿ ꙁемлѧ̀ и҆ꙁдалеча пришли сꙋть къ мнѣ ѿ вавѷло́на · И҆ рече і҆саїа , чт҄о видѣша въ домꙋ̀ твое̑мъ · И҆ рече е҆ꙁекїѧ , вс҄е е҆лико въ домꙋ̀ моеⷨ ви́дѣша . и҆ нѣсть въ домꙋ̀ мое̑мъ е҆гоже не сꙋть ви́дѣли , н҄о і҆ е҆же въ ри́ꙁницахъ мои̑хъ · И҆ рече е҆мꙋ і҆саїа , послꙋша́и словесѐ г҃а саваѻ́ѳа · Се дн҃їе грѧдⷮꙋ гл҃ть г҃ь , и҆ въꙁмꙋтъ вс҄е е҆же в домꙋ̀ твоеⷨ и҆ е҆ликоⷤ‍ⷷ събра́ша ѿц҃ы твоѝ и҆ до дне́ш̾нѧго дн҃е , въ вавѷлонъ прїидетъ , и҆ ничесо́же не ѻ҆ста́вѧтъ · Рече же г҃ь . ꙗ҆́ко и҆ ѿ чаⷣ твои̑хъ ꙗ҆́же е҆си родиⷧ‍҇ пои҆́мꙋтъ , и҆ сътворѧт̾ ка́женики въ домꙋ̀ цр҃ѧ вавѷло́ньска · И҆ рече е҆ꙁекїѧ къ і҆саїи , бл҃го слово гн҃е е҆же е҆сть гл҃алъ , да бꙋ́детъ ѹ҆бо ми́ръ и҆ правда въ дн҃и моѧ̀ ·
Глⷡ‍҇а , м҃ · Ѹ҆тѣша́ите ѹ҆тѣша́ите лю́ди моа̀ жерцы гл҃тъ б҃ъ , гл҃ите въ срⷣци і҆ерⷵли́мꙋ , ѹтѣша́ите и҆̀ , ꙗ҆́ко напо́лнисѧ смиренїе е҆го , расы́пасѧ грѣхъ е҆го , ꙗ҆́ко прїѧ́тъ ѿ рꙋки гн҃ѧ сꙋгꙋбы грѣхи своѧ̀ · Глаⷵ въпїющаⷢ‍҇ въ пꙋсты́ни , ѹ҆готова́ите пꙋть гн҃ь , пра́вы сътвори́те стеѕѧ бг҃а на́шего · Всѧ́ка де́брь напо́лнитсѧ , и҆ всѧка гора̀ и҆ хо́лмъ ѻ҆бниꙁѣ́етъ . и҆ бꙋ́деⷮ вс҄е кривое въ пра́во , и҆ ѻ҆строаво́е въ пꙋти глаⷣки . и҆ ꙗ҆́ви́тсѧ сла́ва гн҃ѧ . и҆ ѹ́ꙁритъ всѧка пло́ть сп҃сенїе бж҃їе , ꙗ҆ко г҃ь гл҃а · Гла́съ въпїю́щаго въꙁопїи , и҆ рекохъ чт҄о въꙁопїю , всѧка пло́ть сѣно , и҆ всѧка сла́ва чл҃ча ꙗ҆́ко цвѣтъ тра́вныи . пос̾ше трава́ , и҆ цвѣтъ ѿпадѐ , а҆ гл҃ъ б҃а на́шего пребꙋ́детъ в̾ вѣки · На́ горꙋ высокꙋ въꙁы́ди бл҃говѣствꙋи сїѻ́нꙋ , въꙁвыша́и крѣ́постїю глаⷵ сво́и · Бл҃говѣствꙋ́ѧи і҆ерⷵли́мꙋ , и҆ воꙁвыси́те не бо́итесѧ · Рцы̀ гра́доⷡ‍҇ і҆ѹ́диномъ с҄е б҃ъ ва́шъ , с҄е г҃ь крѣпостїю и҆́деⷮ , и҆ мы́ца е҆го съ вла́стїю . с҄е м̾ꙁда е҆го с ни́мъ , и҆ дѣ́ло е҆го предъ ни́мъ . а҆ки пастꙋхъ ѹ҆пасетъ па́ствꙋ свою , и҆ мы́шцею свое́ю съберет̾ а҆́гньца , і҆ и҆мꙋща въ ѹ҆тро́бѣ ѹ҆тѣшитъ · Кт҄о и҆ꙁмѣри го́рстїю во́дꙋ , и҆ нб҃о пѧ́дїю , и҆ всю ꙁе́млю го́рьстїю . кт҄о поставѝ го́ры въ мѣрꙋ , и҆ хо́лми а҆ки въ ꙗ҆рмѣ · Кт҄о раꙁꙋмѣ ѹ҆́мъ гн҃ь , и҆ли кт҄о е҆мꙋ совѣтникъ бы́сть , и҆же поѹ҆ча́етъ и҆̀ и҆л҄и къ комꙋ̀ совѣща , и҆ поѹ҆чи и҆̀ · Кт҄о ли ѹ҆каꙁа е҆мꙋ сꙋдъ , и҆л҄и пꙋть смышленїѧ ѹ҆каꙁа̀ е҆мꙋ . и҆ли кт҄о преже да́сть е҆мꙋ , да сѧ воꙁдасть е҆мꙋ · Се всѧ̀ страны̀ ꙗ҆́ко ка́плѧ ѿ ка́ди , и҆ ꙗ҆́ко претѧженїе превѣсьнъ намѣни́шасѧ е҆мꙋ  . а҆ дꙋбра́ва непостиж̾на на съж̾женїе . и҆ вс҄е четвероно́жное непости́жно на всѐсъж̾женїе . и҆ вс҄ѧ страны̀ ꙗ҆́ко нивъчто́же сꙋть , и҆ въ ничтоже въмѣни́шасѧ · Комꙋ̀ ѹ҆подоби́сте г҃а , и҆ кое̑мꙋ подо́бїю ѹ҆подоби́сте е҆го . е҆да̀ б҄о ѻ҆́браꙁъ сътвори древодѣлѧ , и҆л҄и ꙁла́тарь слїѧвъ ꙁла́то поꙁлати и҆̀ , и҆ли подо́бїемъ сътворѝ е҆го . дре́во б҄о негнїющее и҆ꙁбира́етъ дре́водѣлѧ , и҆л҄и мꙋдръ и҆спытꙋе́тъ ка́ко поста́витъ ѻ҆́браⷥ е҆го , да сѧ не поколѣ́блеⷮ . не раꙁꙋмѣсте л҄и , не слы́шасте л҄и , не въꙁвѣсти л҄и сѧ вамъ и҆спе́рва , не раꙁꙋмѣсте л҄и ѻ҆снова́нїѧ ꙁемлѝ · Съдръжа́и крꙋгъ ꙁемлѝ , и҆ живꙋщаа на не́и а҆ки прꙋ́ги . пропныи нб҃о ꙗ҆ко кома́рю и҆ простерь е҆̀ ꙗ҆́ко покроⷡ‍҇ вселѧ́тисѧ · да́выи кнѧ́ѕѧ н҄и вочто́же владѣти и҆ ꙁемлю а҆ки н҄ичто́же сътворѝ . не насѣ́ютъ б҄о , н҄и наса́дѧтъ , и҆ не въкорени́тсѧ въ ꙁемлѝ ко́ренїе иⷯ . дъхнꙋ на нихъ вѣтръ и҆ посхо́ша , и҆ бꙋрѧ а҆ки плѣвы прїиметъ и҆хъ · Нн҃ѣ ѹ҆бо комꙋ̀ м҄ѧ ѹ҆подобисте , и въꙁнесꙋ́сѧ рече ст҃ыи . воꙁри́те на высотꙋ̀ ѻ҆чима ва́шима , и҆ ви́дите кт҄о сътворѝ сїѧ вс҄ѧ · Носѧ́и по числꙋ̀ тва́рь свою̀ , и҆ всѧ̀ по и҆мени приꙁоветъ . ѿ мно́гїѧ сла́вы и҆ въ дръжа́вѣ крѣ́пости е҆го , ничто́же ѹ҆та́исѧ ѿ тебѐ · Почто̀ рече і҆а́кове , и҆ чт҄о гл҃а і҆и̑л҃ю , ѹ҆та́исѧ пꙋть мо́и ѿ бг҃а , и҆ б҃ъ мо́и ѿвръглъ е҆сть сꙋдъ и҆ ѿстꙋпиⷧ‍҇ . нн҃ѣ же не раꙁꙋмѣ , а҆́ще б҄ы не слы́шалъ е҆си · Бг҃ъ вѣчныи , г҃ь ѹ҆строи́выи конца ꙁемлѝ . не въꙁа́лчетъ ниже ѹ҆трꙋ́дитсѧ , ниже е҆сть и҆ꙁъѻбрѣт҄енїѧ премꙋдрости е҆го · да́ѧи а҆́лчющимъ крѣпость , и҆ небо́лѣꙁнымъ скорбь . въꙁалчютъ б҄о ѻ҆́троцы , и҆ ѹ҆трꙋ́дѧⷮсѧ ю҆́ноты , і҆ и҆ꙁбраннїи не крѣпцы бꙋдⷮꙋ Терпѧ́щеи г҃а и҆ꙁмѣнѧⷮ крѣ́пость . ѻкрилатѣ́ютъ ꙗ҆́ко ѻ҆рли текꙋтъ и҆ не ѹ҆трꙋ́дѧтсѧ  ·
Глⷡ‍҇а , м҃а · Понови́тесѧ къ мнѣ ѻ҆́строви , кн҃ѕи б҄о и҆ꙁмѣнѧⷮ ѻ҆́бласть . да сѧ приближатъ и҆ да гл҃юⷮ вкꙋ́пѣ , тогда̀ сꙋ́дъ да совѣстꙋ́ютъ · Кт҄о въста́ви ѿ въсто́къ пра́вдꙋ . приꙁыва ѧ҆̀ ꙁапѧ́ть но́гꙋ е҆го , и҆ по́идетъ . станет̾ же преⷣ странами , и҆ цр҃ѧ ѹ҆жаси́тъ . и҆ пове́ржетъ на ꙁемлѝ меча и҆хъ , и҆ а҆ки плѣвы ѿве́ржены лꙋцы ихъ , и҆ прожене́тъ ѧ҆̀ , и҆ по́идеⷮ с ми́ромъ . пꙋть но́гꙋ е҆го кт҄о съдѣла , и҆ сътвори с҄е приꙁыва́ѧ , приꙁыва́ѧи ѿ рожде́нїи и҆спе́рва · А҆ꙁъ б҃ъ пе́рвыи , и҆ въ приходѧ́щее аⷥ е҆смь . ви́дѣша ꙗ҆ꙁы́цы , и ѹ҆боѧ́шасѧ кон̾цы ꙁе́мнїи , приближи́шасѧ и҆ прїидо́ша вкꙋ́пѣ . сꙋдѧ́и ко́ждо бли́жнемꙋ помощи бра́тꙋ , и҆ речетъ . ѹ҆крѣпи мꙋ́жъ дре́водѣ́лѧ , и҆ коваⷱ‍҇ бїѧ мла́томъ , вкꙋ́пѣ прокова́ѧ · ѻ҆ воли же речетъ спое́нїе добро̀ е҆сть . ѹ҆тверди́ша е҆̀ въ гво́ꙁдѣхъ , и҆ положатъ е҆̀ и҆ не подвигнетсѧ · Ты же і҆и̑л҃ю рабе мои і҆акове , е҆гоже и҆ꙁ̾бра́хъ , племѧ̀ а҆враа́мле е҆гоже въꙁлюби́хъ . е҆гоже поⷣѧхъ ѿ конець ꙁе́мныхъ , и҆ ѿ стра́жбы е҆ѧ̀ приꙁваⷯ т҄ѧ , и҆ реко́хъ т҄и . ра́бъ мои е҆си і҆ и҆ꙁбра́хъ т҄ѧ , и҆ не ѻ҆ста́вихъ тебе . не бо́исѧ , с тобо́ю б҄о е҆смь . не прелща́исѧ , а҆ꙁъ б҄о е҆смь б҃҃ъ твои . ѹ҆крѣпи́выи т҄ѧ , и҆ помого́хъ т҄и , и҆ ѹ҆тверди́хъ т҄ѧ десни́цею свое̑ю пра́веⷣною · Се̑ постыдѧ́тсѧ и҆ посрамѧ́тсѧ вс҄и сꙋпротивѧ́щеисѧ тебѣ . бꙋдꙋтъ б҄о ꙗ҆́ко не сꙋщеи , и҆ поги́бнꙋтъ вс҄и сꙋперницы твои . въꙁы́щеши и҆хъ , и҆ не ѻ҆брѧ́щеши . чл҃кы и҆же порꙋга́ютсѧ тебѣ , бꙋдꙋтъ б҄о а҆ки не бы́вшеи , и҆ не бꙋдꙋтъ ратѧ́щеисѧ с тобо́ю · Ꙗ҆́ко а҆ꙁъ б҃ъ твои держа́и т҄ѧ ꙁа десницꙋ твою , гл҃ѧи тебѣ . не бо́исѧ і҆а́кове малы́и і҆и̑л҃ю , а҆ꙁъ помогоⷯ т҄и гл҃еⷮ г҃ь , и҆ꙁбавлѧ́аи т҄ѧ ст҃ыи і҆и̑л҃ев̾ · Се̑ сътвориⷯⷯ т҄ѧ а҆ки колеса̀ ко́лнаѧ но́ва , верхꙋща пи́лныⷨ ѻ҆́браꙁомъ . і҆ и҆ꙁвержеши го́ры , и҆ ѻ҆бтон̾чи́ши хо́лмы . и҆ а҆ки пра́хъ положи́ши і҆ и҆ꙁвѣ́еши , и҆ вѣтръ воⷥмеⷮ ѧ҆̀ , и҆ бꙋ́рѧ раꙁвѣ́етъ ѧ҆̀ · ты же въꙁвесели́шисѧ въ ст҃ыхъ і҆и̑л҃ю , и҆ въꙁра́дꙋюⷮсѧ ѹ҆бо́ѕїи , и҆ не и҆мꙋщеи пои҆́щꙋтъ б҄о воды̀ , и҆ не бꙋ́детъ , ꙗ҆ꙁы́къ и҆хъ ѿ жа́жди и҆с̾хнꙋлъ е҆сть · А҆ꙁъ г҃ь б҃ъ , послꙋшаю ѹ҆бо́гихъ і҆и̑л҃евъ , и҆ не ѻ҆ста́влю и҆хъ . н҄о ѿверꙁꙋ на рогахъ рѣки , и҆ среди по́лѧ и҆сто́чники . и҆ сътворю пꙋсты́ню въ лꙋ́ги , и҆ жа́ждꙋщꙋю ꙁе́млю въ водоте́чахъ . положꙋ̀ в̾ вꙋꙁвоⷣнѣи ꙁемлѝ с̾мрѣчїе , и҆ ꙁелени́чїе , и҆ ми́рътꙋ и҆ кѷпари́съ , и҆ топо́ль . да ѹ҆ꙁрѧⷮ и҆ раꙁꙋмѣ́ютъ , и҆ помы́слѧтъ , и҆ пристꙋ́пѧтъ въкꙋ́пѣ . ꙗ҆́ко рꙋка гн҃ѧ сътвори с҄е вс҄е , и҆ ст҃ыи і҆и̑л҃евъ ѹ҆каꙁа́лъ е҆сть . приближа́етсѧ сⷣꙋ вашъ гл҃етъ г҃ь б҃ъ . приближи́шасѧ совѣти ваши гл҃етъ цр҃ь і҆а́ковль . да сѧ приближатъ и҆ съвѣстѧⷮ ваⷨ , е҆мꙋ́же е҆сть събы́тисѧ . а҆ще пе́рвое кое е҆сть рцѣте , да приста́влю ѹⷨ , и҆ раꙁꙋмѣ́емъ чт҄о послѣ́днее , чт҄о л҄и приходѧ́щее рцѣте намъ , и҆ съвѣстите намъ грѧдꙋщ́ее послѣжⷣе и҆ ѹ҆вѣмъ ꙗ҆́ко бо́ѕи е҆сте . бл҃го сътвори́те и҆ ꙁаꙁли́те , и҆ почюди́мсѧ и҆ ѹ́ꙁримъ въкꙋпѣ . ꙗ҆́ко ѿкꙋдꙋ е҆сте в҄ы , и҆ ѿкꙋдꙋ дѣ́ло ваше , ѿ ꙁемлѧ̀ гнꙋшенїе и҆ꙁбра́выи в҄ы . а҆́ꙁъ же съста́вихъ и҆же ѿ сѣ́вера , і҆ и́же ѿ востокъ сл҃нчныхъ приꙁовꙋтсѧ и҆мени мое̑мꙋ . да прихо́дѧтъ кнѧ́ѕи ꙗ҆ко бла́то  , и҆ ꙗ҆́ко горньчарь первыи гли́нꙋ , та́ко же сѧ поперете . кт҄о б҄о въꙁвѣститъ е҆же и҆спе́рва да ѹ҆вѣмы , ꙗ҆́же и҆спе́рва и҆ речемъ , ꙗ҆́ко и҆́стин̾на еⷵ . и҆ нѣсть проповѣда́ющаго , н҄и слы́шаща слове́съ нашихъ . ꙁача́токъ сїѻ́нꙋ дамъ , і҆ерⷵлима ѹ҆тѣшꙋ въ пꙋть , ѿ стра́нъ б҄о сиⷯ н҄и е҆ді́нъ же , и҆ ѿ кꙋми́ръ и҆хъ нѣсть и҆же совѣсти́тъ . и҆ а́ще въпрошꙋ иⷯ ѿкꙋдꙋ е҆сте , т҄о не ѿвѣща́ютъ м҄и . сꙋть б҄о творѧ́щеи ва́съ , и҆ прельща́ю̑щеи ва́съ ·
Глⷡ‍҇а , м҃в · Іа́ковъ ра́бъ мо́и , и҆ поⷣи̑мꙋ и҆̀ і҆и̑л҃ь и҆ꙁбра́нныи мо́и , прїѧⷮ и҆̀ дш҃а моѧ̀ . дахъ дх҃ъ мо́и нань , сꙋдъ ꙗꙁы́комъ въꙁвѣстит̾ . н҄и въꙁопїетъ ни прельстиⷮ , и҆ не ѹ҆слы́шиⷮсѧ внѣ глаⷵ е҆го · Тро́сти съкрꙋше́ны не сътреⷮ и҆ льна кꙋрѧ́щасѧ не ѹ҆гаситъ , н҄о въ и҆́стиннꙋ и҆ꙁнесетъ сꙋдъ . просвѣтитсѧ и҆ не потꙋ́хнетъ , до́ндеже положитъ на́ ꙁемли сꙋда , и҆ на и҆мѧ е҆го ꙗ҆ꙁы́цы надѣ́ютсѧ · Сице гл҃еⷮ г҃ь б҃ъ , сътвори́выи нб҃о и҆ поста́влеи е҆̀ , ѹ҆тверже́и ꙁе́млю и҆ ꙗ҆́же на не́и . и҆ дааи дыха́нїе людемъ и҆же на не́и , и҆ дх҃ъ ходѧ́щиⷨ на не́и · А҆́ꙁъ г҃ь б҃ъ приꙁвахъ т҄ѧ пра́вдою . и҆ прїимꙋ т҄ѧ по рꙋкꙋ , и҆ ѹ҆крѣплю т҄ѧ . и҆ дахъ т҄ѧ въ ꙁавѣтъ ро́дꙋ въ свѣт̾ странамъ ѿвръсти ѻ҆́чи слѣпымъ і҆ и҆ꙁвести ѿ ю́ꙁъ свѧꙁа́ныѧ , і҆ и҆ꙁъ до́мꙋ темница сѣдѧщаа во т̾мѣ · А҆ꙁъ г҃ь б҃ъ с҄е е҆сть и҆́мѧ мое . сла́вы мое́ѧ и҆́номꙋ не да́мъ , н҄и доброты мое́ѧ и҆стꙋка́н̾нымъ . ꙗ҆́же и҆ꙁ нача́ла с҄е грѧдꙋтъ , и҆ но́ваѧ и҆же а҆́ꙁъ въꙁвѣщꙋ , и҆ преже въꙁвѣщенїѧ повѣдасѧ ва́мъ . въспо́ите гв҃и пѣснь но́вꙋ , вла́сть е҆го сла́витсѧ і҆ и́мѧ е҆го ѿ ко́нець ꙁемлѝ . съходѧ́щеи въ мо́ре и҆ плава́ющеи по не́мꙋ ѻ҆́строви и҆ живꙋщеи в ниⷯ · Ра́дꙋисѧ пꙋсты́ни и҆ вс҄ѧ еѧ̀ ѻ҆гра́ды и҆ живꙋщеи въ кѷдарѣ . въꙁра́дꙋютсѧ живꙋще́и на ка́мени ѿ верхъ го́рныхъ въꙁопїюⷮ . дадѧⷮ гв҃и сла́вꙋ , нра́вы е҆го до́брыѧ въ ѻ҆стро́вѣхъ въꙁвѣстѧ́тъ · Гь҃ б҃ъ си́лъ и҆ꙁы́идетъ , и҆ съкрꙋшитъ ра́ть . въꙁ̾дви́гнет̾ рве́нїе , и҆ въꙁопїет̾ на враги своа̀ съ крѣ́постїю . помолча́хъ , е҆да̀ ѹ҆бо и҆ всегда̀ помолчю и҆ претръплю , тръпѣхъ ꙗ҆́ко ражⷣа́ющїѧ . потреблю и҆ посꙋшꙋ въкꙋ́пѣ пꙋ́сты сътворю̀ го́ры и҆ хо́лми , и҆ всѧ́кꙋ травꙋ̀ и҆с̾сꙋшꙋ . и положꙋ рѣки въ ѻ҆́стровы . и҆ лꙋги и҆с̾сꙋшꙋ . и҆ наведꙋ слѣпы́ѧ на пꙋть е҆гоже не ви́дѣша , и҆ стеѕѧ иⷯже не ꙁна́ютъ ходи́ти по ни́мъ сътворю̀ и҆мъ · Сътворю̀ иⷨ т̾мꙋ на свѣтъ , и҆ стро́потное въ право́е . с҄е гл҃ю ꙗ҆́же сътворю̀ и҆ не ѻ҆ста́влю иⷯ , гл҃етъ г҃ь . сїи же воⷥврати́шасѧ въспѧ́тъ · Срамлѧ́итесѧ стыдѣ́нїеⷨ ѹ҆пова́ющеи и҆ꙁваѧ́ными гл҃ющеи сълїѧ́нныⷨ , вы̀ е҆сте бо́ѕи наши · Глꙋсїи слы́шите , и҆ слѣпїѝ про́ꙁрите и҆ ви́дѣте . т҄о кто̀ слѣпъ н҄о рабѝ моѝ , и҆ глꙋсїи н҄о владꙋщеи и҆́ми . и҆ ѻ҆слѣ́поша рабѝ бж҃їи . ви́дѣсте многа́жды , и҆ не снабди́сте . ѿвръꙁенѣ ѹ҆́ши и҆мꙋщи и҆ не слы́шасте . г҃ь б҃ъ хотѣ да ѻправдиⷮсѧ и҆ воꙁѹ҆слы́шиⷮсѧ внѣ глаⷵ е҆го · Тро́сти съкрꙋше́ны не сътреⷮ и҆ льна кꙋрѧ́щасѧ не ѹ҆гаситъ , н҄о въ и҆́стиннꙋ и҆ꙁнесетъ сꙋдъ . просвѣтитсѧ и҆ не потꙋ́хнетъ , до́ндеже положитъ на́ ꙁемли сꙋда , и҆ на и҆мѧ е҆го ꙗ҆ꙁы́цы надѣ́ютсѧ · Сице гл҃еⷮ г҃ь б҃ъ , сътвори́выи нб҃о и҆ поста́влеи е҆̀ , ѹ҆тверже́и ꙁе́млю и҆ ꙗ҆́же на не́и . и҆ дааи дыха́нїе людемъ и҆же на не́и , и҆ дх҃ъ ходѧ́щиⷨ на не́и · А҆́ꙁъ г҃ь б҃ъ приꙁвахъ т҄ѧ пра́вдою . и҆ прїимꙋ т҄ѧ по рꙋкꙋ , и҆ ѹ҆крѣплю т҄ѧ . и҆ дахъ т҄ѧ въ ꙁавѣтъ ро́дꙋ въ свѣт̾ странамъ ѿвръсти ѻ҆́чи слѣпымъ і҆ и҆ꙁвести ѿ ю́ꙁъ свѧꙁа́ныѧ , і҆ и҆ꙁъ до́мꙋ темница сѣдѧщаа во т̾мѣ · А҆ꙁъ г҃ь б҃ъ с҄е е҆сть и҆́мѧ мое . сла́вы мое́ѧ и҆́номꙋ не да́мъ , н҄и доброты мое́ѧ и҆стꙋка́н̾нымъ . ꙗ҆́же и҆ꙁ нача́ла с҄е грѧдꙋтъ , и҆ но́ваѧ и҆же а҆́ꙁъ въꙁвѣщꙋ , и҆ преже въꙁвѣщенїѧ повѣдасѧ ва́мъ . въспо́ите гв҃и пѣснь но́вꙋ , вла́сть е҆го сла́витсѧ і҆ и́мѧ е҆го ѿ ко́нець ꙁемлѝ . съходѧ́щеи въ мо́ре и҆ плава́ющеи по не́мꙋ ѻ҆́строви и҆ живꙋщеи в ниⷯ · Ра́дꙋисѧ пꙋсты́ни и҆ вс҄ѧ еѧ̀ ѻ҆гра́ды и҆ живꙋщеи въ кѷдарѣ . въꙁра́дꙋютсѧ живꙋще́и на ка́мени ѿ верхъ го́рныхъ въꙁопїюⷮ . дадѧⷮ гв҃и сла́вꙋ , нра́вы е҆го до́брыѧ въ ѻ҆стро́вѣхъ въꙁвѣстѧ́тъ · Гь҃ б҃ъ си́лъ и҆ꙁы́идетъ , и҆ съкрꙋшитъ ра́ть . въꙁ̾дви́гнет̾ рве́нїе , и҆ въꙁопїет̾ на враги своа̀ съ крѣ́постїю . помолча́хъ , е҆да̀ ѹ҆бо и҆ всегда̀ помолчю и҆ претръплю , тръпѣхъ ꙗ҆́ко ражⷣа́ющїѧ . потреблю и҆ посꙋшꙋ въкꙋ́пѣ пꙋ́сты сътворю̀ го́ры и҆ хо́лми , и҆ всѧ́кꙋ травꙋ̀ и҆с̾сꙋшꙋ . и положꙋ рѣки въ ѻ҆́стровы . и҆ лꙋги и҆с̾сꙋшꙋ . и҆ наведꙋ слѣпы́ѧ на пꙋть е҆гоже не ви́дѣша , и҆ стеѕѧ иⷯже не ꙁна́ютъ ходи́ти по ни́мъ сътворю̀ и҆мъ · Сътворю̀ иⷨ т̾мꙋ на свѣтъ , и҆ стро́потное въ право́е . с҄е гл҃ю ꙗ҆́же сътворю̀ и҆ не ѻ҆ста́влю иⷯ , гл҃етъ г҃ь . сїи же воⷥврати́шасѧ въспѧ́тъ · Срамлѧ́итесѧ стыдѣ́нїеⷨ ѹ҆пова́ющеи и҆ꙁваѧ́ными гл҃ющеи сълїѧ́нныⷨ , вы̀ е҆сте бо́ѕи наши · Глꙋсїи слы́шите , и҆ слѣпїѝ про́ꙁрите и҆ ви́дѣте . т҄о кто̀ слѣпъ н҄о рабѝ моѝ , и҆ глꙋсїи н҄о владꙋщеи и҆́ми . и҆ ѻ҆слѣ́поша рабѝ бж҃їи . ви́дѣсте многа́жды , и҆ не снабди́сте . ѿвръꙁенѣ ѹ҆́ши и҆мꙋщи и҆ не слы́шасте . г҃ь б҃ъ хотѣ да ѻправдиⷮсѧ и҆ воꙁи̑ ѹ҆вѣсте ꙗ҆́ко а҆ꙁъ е҆смь , предо мно́ю нѣсть быⷧ‍҇ и҆́нъ б҃ъ , и҆ по мнѣ не бꙋ́детъ . а҆́ꙁъ б҃ъ , и҆ не бꙋ́дет̾ ра́ꙁвѣ мене сп҃са́ѧи совѣстихъ и҆ сп҃сохъ ѹ҆корихъ , и҆ не бѣ въ ва́съ чю́ждего . в҄ы мнѣ по́слꙋси , и҆ а́ꙁъ по́слꙋхъ , гл҃етъ г҃ь б҃ъ · Є҆ще и҆спе́рва , и҆ нѣсть и҆же ѿ рꙋ́кꙋ мое́ю ѿи́метъ , сътворю̀ и҆ кт҄о вовратитъ е҆̀ · Та́ко гл҃етъ г҃ь б҃ъ , и҆ꙁбавивыи в҄ы ст҃ыи і҆и̑л҃евъ . ва́съ рада пꙋщꙋ въ вавѷлоⷩ‍҇ , и҆ въставлю̀ вс҄ѧ бѣжа́щаѧ , и҆ халде́и въ кораблеⷯ свѧ́жꙋтсѧ · А҆ꙁъ г҃ь б҃ъ ст҃ыи ваⷲ , оікаꙁа́выи і҆и̑л҃ѧ цр҃ѧ ва́шего · Си́це гл҃етъ г҃ь , да́ѧи пꙋть по́ морю , и҆ по во́дѣ си́лнѣ сте́ѕѧ . и҆ꙁводѧ́и ѻ҆рꙋжїе и҆ конѧ̀ и҆ нароⷣ мно́гъ  . и҆ ѹ҆спо́ша и҆ не въста́нꙋтъ , ѹ҆гасо́ша аки прѧ́диво ѹ҆га́шен̾но . не помина́ите прьвыⷯ и҆ ветхиⷯ не помышлѧ́ите . с҄е сътворю но́ваѧ , нн҃ѣ просїаюⷮсѧ и҆ ѹ҆вѣсте ѧ҆̀ . и҆ сътворю в̾ пꙋсты́ни пꙋть и҆ въ беꙁвоⷣнѣи рѣки · Блⷵвѧтъ м҄ѧ ѕвѣрїе по́льстїи сѷрини , и҆ дще́ри пти́ча . ꙗ҆́ко дахъ въ пꙋсты́нѣ водꙋ и҆ рѣки въ беꙁвоⷣнѣи , напои̑ти роⷣ мо́и и҆ꙁ̾бра́нныи . и҆ лю́ди моа̀ ꙗ҆́же прострох̾ , нравы моа̀ и҆сповѣдова́ти · Не приꙁваⷯ л҄и нн҃ѣ ѹ҆бо тебе і҆а́кове , и не трꙋди́тисѧ сътвориⷯ т҄и і҆и̑л҃ю · Не приведѐ б҄о мнѣ ѻ҆вецъ требы твое̑ѧ , и҆ не просла́ви мене въ требахъ твои̑хъ . н҄и трⷣꙋна сътворихъ тѧ въ дꙋбра́вѣ , и҆ не притѧжа мнѣ цѣною ѳимїама , ни ло́ѧ требъ твоиⷯ въсхотѣхъ . н҄о въ грѣсѣхъ твои̑х̾ и҆ в̾ неправдахъ твои̑хъ трꙋди м҄ѧ · А҆́ꙁъ е҆смь , а҆ꙁъ е҆смь , потира́ѧи беꙁако́нїѧ твоа мене ради , и҆ грѣхъ твоиⷯ не помѧнꙋ . тыⷤ‍ⷷ помѧнѝ и҆ да сѧ съпривѐ , гл҃и т҄ы преже беꙁако́нїѧ своа̀ да сѧ ѻ҆правдиши . ѿц҃ы ва́ши пр́ьвое грѣши́ша , и҆ вещ̾цы твоѝ беꙁакониша къ мнѣ , и҆ ѻ҆скверниша кнѧ́ѕи ст҃аѧ моа̀ . и҆ дахъ погꙋбити і҆а́кова , і҆и̑л҃ѧ въ ѹ҆кори́ꙁнꙋ ·
Глⷡ‍҇а , м҃д · И н҃ѣ же слы́ши ра́бе мои і҆а́кове , и҆ въꙁлю́бленыи і҆и̑л҃ю е҆гоⷤ‍ⷷ и҆ꙁбрахъ · Сице гл҃етъ г҃ь б҃ъ . сътвори́выи т҄ѧ , и҆ соꙁдавыи т҄ѧ въ ѹ҆тробѣ е҆щѐ сꙋщꙋ т҄и помо́же т҄и · Не бо́исѧ ра́бе мо́и і҆а́кове , и҆ въꙁлю́бленныи і҆и̑л҃ю е҆гоже и҆ꙁ̾брахъ . ꙗ҆́ко а҆ꙁъ да́мъ во́дꙋ въ жа́ждꙋ ходѧ́щимъ въ беꙁъво́днѣи , наложꙋ дх҃ъ мои на племѧ твое , и҆ блⷵвенїѧ моа на ча́да твоѧ̀ и҆ проѕѧбнⷮꙋ а҆ки трава средѣ во́ды и҆ ꙗ҆́ко верба подолгъ рѣки текꙋща · Се́и речетъ бж҃їи е҆смь , и҆ се́и въꙁопїетъ къ и҆мени і҆а́ковлю . и҆ дрꙋгыи напишет̾ъ гл҃ѧ , бж҃їи е҆смь къ и҆мени і҆и̑л҃ю · Сице гл҃етъ б҃ъ цр҃ь і҆и̑л҃въ , и҆ꙁбавле́и е҆го б҃ъ саваѻⷴ‍҇ · А҆ꙁъ б҃ъ пр́ьвыи а҆ꙁ же посемъ , ра́ꙁвѣ мене нѣсть б҃а ктомꙋ ꙗ҆́коже аⷥ да ста́ни и҆ приꙁови и҆ ѹ҆готови м҄и , ѿнелѣ же сътворихъ чл҃ка въ вѣкъ . и҆ грѧдꙋщаѧ преⷣ прише́ствїемъ да совѣстѧт̾ ва́мъ . не покрыва́ите , и҆ не съблꙋди́те . не и҆спр́ьва ли внꙋшисте и҆ совѣстихъ ва́мъ . по́слꙋси в҄ы е҆сте , а҆ще еⷵ б҃ъ ра́ꙁвѣ мене . и҆ не бѣ тогда̀ ꙁда́ющихъ и҆ ваѧ́ющихъ , вс҄и тщи творѧ́щеи по́мыслы свои̑ми и҆же не ѹ҆спѣ́ютъ и҆мъ . н҄о срамѧⷮсѧ вс҄и соѕида́ющи б҃а , и҆ ваѧ́ющїи беꙁ̾ ѹ҆спѣха , и҆ вс҄и ѿкꙋдꙋ же бы́ша и҆схоша · И҆ глꙋсїи ѿ чл҃къ съберѣтесѧ вс҄и , и҆ ста́нете въкꙋпѣ , посрамлѧ́и̑тесѧ и҆ ѹ҆врати́тесѧ въкꙋпѣ · ꙗ҆́ко наѻ҆стри дре́водѣлѧ сѣ́чиво , те́слою съдѣла е҆̀ на гла́внѧⷯ , и҆ длатомъ съдолбе е҆̀ , съдѣла е҆̀ крѣпостїю мы́шца е҆го . и҆ воꙁа́лчетъ і҆ и҆ꙁнемо́жет̾ , и҆ не напїетсѧ воды̀ · И҆ꙁбра́в̾ древодѣлѧ дре́во поста́ви е҆̀ в мѣрꙋ , и҆ начерта́въ сътвори е҆̀ . и҆ сътвори е҆́ ꙗ҆́ко ѻ҆́браꙁъ мꙋжескъ , и҆ ꙗ҆́ко красꙋ чл҃чю . поста́ви е҆̀ в домꙋ̀ е҆же посѣче древо в̾ дꙋбра́вѣ , е҆же насади г҃ь , и҆ до́ждь продожⷣи . даже бꙋдеⷮ чл҃коⷨ на ж̾женїе , и҆ вꙁѧ̀ ѿ него̀ съгрѣсѧ , і҆ и҆ж̾жегше ѧ҆̀ и҆спеко́ша и҆́ми хлѣбы . и҆ съ ѻ҆ставшаго же сътвориша бо́ги , и҆ покланѧ́ютсѧ и҆мъ . и҆ сътвори́ша и҆ꙁваѧ̾нна , и҆ прекланѧюⷮсѧ и҆мъ . поⷧ‍҇ е҆го и҆жжеглъ е҆сть ѻ҆гнемъ , и҆ полъ же е҆го съж̾же на ѹ́глїе і҆ и҆спече в ниⷯ хлѣбы̀ , и҆ верхꙋ иⷯ и҆спече мѧ́со и҆ ꙗ҆де и насыти́сѧ . и҆ съгрѣ вс҄ѧ , реⷱ‍҇ . слаⷣко мнѣ ꙗ҆ко съгрѣхъсѧ , и҆ ви́дѣхъ ѻ҆́гнь . и҆ съ ѻ҆ста́вшаго же сътвори бо́га и҆ꙁваѧ́на , преклонѧеⷮсѧ е҆мꙋ , и҆ покланѧ́етсѧ и҆ мо́литсѧ е҆мꙋ , гл҃ѧ , и҆ꙁбави м҄ѧ ꙗ҆́ко б҃ъ мо́и е҆си т҄ы . не ѹ҆вѣ́дѣша смы́слит҄и , ꙗ҆́ко ѻ҆темнѣстѣ ѻ҆́чи иⷯ глѧ́дати , и҆ раꙁꙋмѣти срⷣцемъ иⷯ  . и҆ не помы́сли въ дш҃и свое́и , н҄и ѹ҆вѣдѣ смышленїем̾ . ꙗ҆́ко по́лъ е҆го и҆ж̾жеглъ е҆сть ѻ҆гнемъ , і҆ и҆спеклъ еⷵ въ ѹ҆́глїеⷯ е҆го хлѣ́бы , і҆ и҆спеклъ мѧ́са и҆ ꙗ҆́лъ е҆сть . и ѻ҆ста́в̾шее е҆го въ ме́рꙁость сътворѝ , и҆ покла́нѧю̑тсѧ е҆мꙋ . ѹ҆вѣждь ꙗ҆́ко пе́пелъ е҆сть срⷣце иⷯ и прельща́ютсѧ , и҆ н҄и е҆ді́нъ мо́жетъ дш҃а свое́ѧ и҆ꙁба́вити . ви́дѣте и҆ не рцѣте ꙗ҆́ко л̾жа въ десницы мое́и · Помѧни сїѧ і҆а́кове і҆и̑л҃ю , ꙗ҆́ко ра́бъ мои е҆си т҄ы . сътвориⷯ т҄ѧ раба̀ мое̑го і҆и̑л҃ю и҆ т҄ы не ꙁабываи мене . се б҄о потроⷯ ꙗ҆ко ѻ҆́блак беꙁако́нїѧ твоѧ̀ , и҆ ꙗ҆́ко примракъ грѣхи твоѧ̀ . ѻ҆брати́сѧ къ мнѣ і҆ и҆ꙁба́влю т҄ѧ  · Ра́дꙋитесѧ нб҃са ꙗ҆́ко помилова б҃ъ і҆ил҃ѧ . въстрꙋби́те ѻ҆снова́нїѧ ꙁе́мнаѧ , въꙁопїите го́ры съ веселїемъ , и҆ холми и҆ всѧ́ко дре́во е҆же насадихъ . ꙗ҆́ко и҆ꙁба́ви б҃ъ і҆а́кова і҆и̑л҃ь просла́витсѧ · Си́це гл҃еⷮ г҃ь и҆ꙁбави́выи т҄ѧ и҆ соꙁⷣавыи т҄ѧ ѿ чре́ва . а҆ꙁъ г҃ь съвер̾ша́ѧи вс҄е , протѧгоⷯ нб҃о е҆ді́нъ и҆ ѹ҆твердиⷯ ꙁеⷨлю . кт҄о и҆́нъ рас̾сы́плетъ ꙁна́менїѧ ѹ҆тробныхъ влъхвова́нїи и҆ волшъбы ѿ срⷣца . ѿвращаѧ мꙋ́дрыѧ воспѧтъ и҆ совѣты и҆хъ ѻ҆бꙋа́ѧ . и҆ ѹ҆ставлѧ́а гл҃ы раба̀ свое̑го , и҆ совѣтъ вѣститеⷧ‍҇ твои̑хъ съвръша́ѧи · Гл҃ѧ і҆ерⷵли́мꙋ насели́шисѧ . и҆ гра́домъ і҆ѹ҆де́искимъ , ꙗ҆ко въꙁгради́тесѧ и҆ пꙋсты́нѧ е҆го просїѧ́ютсѧ · Гл҃ѧи беꙁⷣнѣ ѻ҆пꙋстѣе́ши , и҆ рѣки твоа̀ посꙋшꙋ . гл҃ѧи кѷрꙋ смы́слити , и҆ вс҄ѧ волѧ моа̀ сътвориши · Гл҃ѧи і҆ерⷵли́мꙋ воⷥгради́шисѧ , и храⷨ ст҃ыи мо́и ѻ҆снꙋю̀ ·
Глⷡ‍҇а , м҃е · Си́це гл҃етъ г҃ь б҃ъ , пома́ꙁаⷩ‍҇номꙋ свое̑мꙋ кѷрꙋ . е҆гоже держа́хъ по десни́цꙋ , повинꙋти преⷣ нимъ страны̀ , и҆ крѣпость црⷵкꙋ раꙁрꙋшю . ѿвръꙁꙋ преⷣ нимъ вра́та , и҆ гра́ди не ꙁатво́рѧтсѧ . а҆ꙁъ пре нимъ поидꙋ̀ и҆ го́ры ѹ҆равна́ю . вра́та мѣденаѧ съкрꙋшꙋ , и҆ верїѧ желѣꙁныѧ слоⷨлю . и҆ да́мъ т҄и и҆мѣнїѧ те́мнаѧ и҆ съкрове́наѧ , и҆ неви́димаѧ ѿврьꙁꙋ тебѣ . да ѹ҆вѣси ꙗ҆́ко а҆ꙁъ г҃ь б҃ъ , проꙁыва́ѧ и҆́мѧ твое , б҃ъ і҆и̑л҃евъ . раба̀ дѣлѧ мое̑го і҆а́кова , і҆и̑л҃ѧ и҆ꙁ̾бра́ннаго мое̑го · А҆ꙁъ приꙁовꙋ т҄ѧ и҆́менемъ твои̑мъ , и҆ прїимꙋ т҄ѧ , ты́ же не поꙁна̀ мене ꙗ҆ко аⷥ г҃ь б҃ъ , и҆ нѣсть ра́ꙁвѣ мене е҆ще б҃а , и҆ не поꙁна̀ мене . да бы́ша ѹ҆вѣдѣли и҆же ѿ востоⷦ‍҇ слн҃чныхъ , і҆ и҆же ѿ ꙁа́пада ꙗ҆́ко нѣсть ра́ꙁвѣ мене · А҆ꙁъ г҃ь б҃ъ и҆ нѣсть по се́мъ . а҆ꙁъ ѹ҆стро́ивыи свѣтъ , и҆ сътвори́выи тмꙋ̀ . творѧ́и ми́ръ , и҆ ꙁиждѧ́и ѕл҄о , а҆ꙁъ г҃ь б҃ъ творѧ́и всѐ с҄е . да сѧ радꙋетъ нб҃о свы́ше , и҆ ѻ́блаци да кро́пѧтъ пра́вдꙋ . да проꙁѧ́бнетъ ꙁемлѧ̀ , и҆ да прорасти́тъ млⷵть , и҆ пра́вда проꙁѧ́бнетъ въкꙋпѣ . а҆ꙁъ е҆смь г҃ь съгради́выи тѧ , творѧ́и лꙋчшаа ѹ҆гото́вахъ ꙗ҆́ко гли́нꙋ скꙋде́лничꙋ не ѻ҆рѧи л҄и въꙁореⷮ ꙁе́млю весь дн҃ь . е҆да речетъ гли́на скꙋде́лникꙋ , чт҄о твори́ши , ꙗ҆́ко не дѣлае̑ши , ниже и́маши рꙋкꙋ . гл҃ѧи ѿц҃ꙋ , чт҄о роди́ши , и҆ мт҃ри , чиⷨ поболиши · Ꙗ҆́ко та́ко гл҃етъ г҃ь б҃ъ ст҃ыи і҆и̑л҃въ сътвори́выи грѧдꙋщаѧ . въпраша́ите менѐ ѻ҆ сн҃охъ мои̑хъ , и҆ ѻ҆ дще́рехъ мои̑хъ , и҆ ѻ҆ дѣлесехъ рꙋкꙋ моею ꙁаповѣдите мн҄ѣ · Аꙁъ сътвори́хъ ꙁемлю , и҆ чл҃ка на неи . а҆ꙁ̾ рꙋкою мое̑ю ѹ҆тверди́хъ нб҃о , а҆ꙁъ всѣмъ ꙁвѣꙁда́мъ ꙁаповѣдахъ . аⷥ въста́вихъ съ пра́вдою цр҃ѧ , и҆ всѝ пꙋтїе е҆го пра́вы . се́и въꙁградитъ гра́дъ мои , и҆ плѣн̾ники людїи моиⷯ въꙁврати́тъ , не по м̾ꙁдѣ ни по да́рꙋ рече г҃ь саваѻ́ѳъ · Сице гл҃етъ г҃ь саваѻ́ѳъ , трꙋди́сѧ е҆гѷпетъ , и҆ кꙋплѧ е҆ѳїѻ́пъски , и҆ саваи́мъстїи мꙋжи высо́цыи , на тебе прїидꙋтъ и҆ тебѣ бꙋдꙋтъ рабѝ . и҆ въ слѣдъ тебе поидꙋтъ свѧꙁани ѹ́ꙁами рꙋчны́ми , и҆ прїидꙋтъ к тебѣ , и҆ покло́нѧтъ ти сѧ , и҆ тебѣ помо́лѧⷮсѧ , ꙗ҆́ко в тебѣ б҃ъ е҆сть . и҆ рекⷮꙋ , нѣсть б҃а ра́ꙁвѣ тебе , ты б҄о е҆си б҃ъ , и҆ не вѣдѣхомъ , б҃ъ і҆и̑л҃евъ и҆ сп҃съ . постыдѧ́тсѧ и҆ посрамѧ́тсѧ вс҄и противѧщеисѧ е҆мꙋ , и҆ по́идꙋтъ въ стꙋдѣ · Поновлѧ́итесѧ къ мн҄ѣ ѻ́строви і҆и̑л҃еви , сп҃саитесѧ ѿ г҃а сп҃сенїемъ вѣчныⷨ . не постыдѧⷮсѧ ни посрамѧ́тсѧ даже до́ вѣка . ꙁанѐ та́ко гл҃етъ г҃ь б҃ъ вседръжи́тель сътвори́выи нб҃о . се́и б҃ъ сътвори́выи ꙁе́млю , и҆ скаꙁа́въ ю҆̀ . то́и раꙁдѣли ю҆̀ , не вът̾ще сътвори ю҆̀ , н҄о на вселе́нїе съꙁда ю҆̀ · А҆ꙁъ е҆смь б҃ъ и҆ нѣсть ксемꙋ̀ . не ѻ҆таи гл҃ахъ ни въ те́мнѣ мѣсте ꙁе́мльнѣ · нѣсмь ре́клъ племени і҆а́ковлю в̾сꙋ́е , проси́те сего · а҆ꙁъ е҆смь г҃ь гл҃ѧи пра́вдꙋ , и҆ съвѣствꙋѧ и҆́стин̾нꙋ · Събери́тесѧ и҆ прїидѣте , съвѣща́итесѧ въкꙋпѣ сп҃сае̑мїи ѿ стра́нъ · не раꙁꙋмѣша въꙁ̾дви́жꙋщеи дре́во и҆ꙁваѧ́нїѧ и҆хъ , и҆ молѧ́щесѧ а҆ки богомъ , ѻ҆ни же не мо́гꙋтъ спⷵти . ни съвѣстѧ́тъ да сѧ прибли́жатъ да ѹ҆вѣдѧⷮ въкꙋпѣ . кт҄о слы́шана сътвори сїѧ и҆спе́рва , тогда̀ съвѣсти́сѧ и҆мъ . не а́ꙁъ л҄и г҃ь б҃ъ , и҆ нѣсть и҆́наго ра́ꙁвѣ мене . ѻ҆брати́тесѧ къ мн҄ѣ и҆ сп҃сетесѧ и҆же ѿ краа ꙁе́мнаго . а҆ꙁъ е҆смь б҃ъ , и҆ нѣсть и҆́наго . кленꙋсѧ собо́ю , а҆ще не и҆ꙁы́детъ и҆ꙁъ ѹ́стъ мои̑хъ пра́вда , словеса̀ моѧ не въꙁ̾вратѧ́тсѧ . ꙗ҆́ко мн҄ѣ покло́нитсѧ всѧ́ко колѣно , і҆ и҆сповѣстьсѧ всѧ́къ ꙗ҆ꙁы́къ бв҃и , гл҃ѧ , пра́вда и҆ слава к немꙋ̀ прїидеⷮ . и҆ посрамѧ́тсѧ всѝ ѿлꙋча́ющеисѧ ѿ г҃а . ѻ҆правдѧ́тсѧ и҆ ѻ҆ бѕ҃ѣ просла́виⷮсѧ все племѧ̀ сн҃овъ і҆и̑л҃евъ ·
Глⷡ‍҇а , м҃ѕ · Паде́сѧ ви́лъ , и҆ съкрꙋши́сѧ даго́нъ . бы́ша ваѧ́нїѧ иⷯ въ ꙁвѣ́ри , и҆ въ ско́тъ . ꙁадѣ́ите ѧ҆̀ свѧ́ꙁана ꙗ҆́ко бре́мѧ трꙋжа́ющꙋсѧ , и҆ раслабѣвшꙋ и҆ а́лчющꙋ и҆ не могꙋщꙋ вкꙋпѣ . и҆же не въꙁмогꙋтъ ѹ҆цѣлѣти ѿ ра́ти , тїи бо плѣне́ни приведо́шасѧ · Послꙋшаите мене до́ме і҆а́ковль , и҆ весь ѻ҆ста́нокъ і҆и̑л҃евъ . въꙁ̾движемїи ѿ чрева , и҆ накаꙁа́емїи ѿ дⷮѣска до ста́рости · А҆ꙁъ е҆смь , и҆ дон̾деже състарѣ́етесѧ , т҄о а́ꙁъ е҆смь . а҆ꙁ̾ тер̾плю̀ вамъ , а҆ꙁъ сътвори́хъ , а҆ꙁъ посла́блю , аⷥ подоимꙋ и҆ сп҃сꙋ вы̀ · Комꙋ м҄ѧ ѹ҆подоби́сте , ви́дѣте ѹ҆хи́тристе прельща́ющеисѧ слага́ющеи ꙁла́то и҆ꙁ мѣха . и҆ сребро̀ въ превѣснѧхъ мѣрѧ́ще въ мѣрꙋ . нае́мъши ꙁлатарѧ сътвори́ша рꙋчнꙋю тва́рь , и҆ преклони́вшесѧ поклⷶнѧ́ютсѧ е҆мꙋ . въꙁдви́жꙋтъ ѧ҆̀ на ра́мѣхъ и҆ хо́дѧтъ , а҆ще же положатъ ѧ҆̀ на мѣсте , т҄о т҄ꙋ лежаⷮ не подвижꙋтсѧ . і҆ и҆же а҆ще въꙁопїеⷮ к немꙋ , т҄о не ѹ҆слы́шитъ печали е҆го , ни сп҃сетъ е҆го · Помѧните сїѧ и҆ въꙁдохнѣте , пока́итесѧ прельсти́вшесѧ ѻ҆брати́тесѧ срⷣцеⷨ . и҆ помѧнѣте прьваѧ ѿ вѣка , ꙗ҆́ко аⷥ е҆смь б҃ъ , и҆ нѣсть ктомꙋ ра́ꙁвѣ мене . проповѣда́ѧи прежде послѣднѧѧ , прежде даже не бꙋдетъ т҄и а҆бїе събꙋдꙋтсѧ , и҆ реко́хъ . весь совѣтъ мои ста́нетъ , и҆ вс҄е е҆ли́ко совѣща́ю сътворю̀ . добра ѿ восто́къ пти́ца , и҆ ѿ ꙁемлѧ̀ и҆ꙁдале́ча ѻ҆ нихже совѣща́хъ . гл҃ахъ , и҆ приведохъ . стѧжахъ , и҆ сътвори́хъ приведохъ и҆̀ , и҆ блгоѹ҆годи́хъ пꙋть е҆го · Послꙋшаите мене погꙋбльшеи срⷣце далнїи ѿ пра́вды . приближи́хъ пра́вдꙋ мою , и҆ не ѹ҆далѧеⷮсѧ и҆ сп҃сенїе е҆же ѿ мене не ѹ҆медлю . даⷯ в сїѻ́нѣ сп҃сенїе і҆и̑л҃ю въ прославленїе ·
Глⷡ‍҇а , м҃ꙁ · Сни́ди сѧ́ди на ꙁемлѝ дѣво дщѝ вавѷлонѧ . вни́ди въ т̾мꙋ̀ дщѝ халде́иска , ꙗ҆́ко не приложи́ши к семꙋ проꙁыва́тисѧ млада и҆ ю́на . воꙁмѝ жерновы смелѝ мꙋкꙋ̀ . ѿкрыи покровъ твой , ѿкры́и сѣди́ны въꙁсꙋчѝ голени преидѝ рѣки . ѿкры́е̑тсѧ стыдѣнїе твое , ꙗ҆вѧ́тсѧ ѹ҆кори́ꙁны твоѧ , пра́ведное ѿ тебе въꙁмꙋ̀ , ксемꙋ не преда́мъ чл҃ком̾ . Рече и҆ꙁба́вивыи т҄ѧ г҃ь саваѻ́ѳъ , и́мѧ е҆мꙋ ст҃ыи і҆и̑л҃евъ . сѧ́ди ѹ҆миле́на , вни́ди въ т̾мꙋ дщѝ халъдѣ́иска , ксемꙋ не проꙁове́шисѧ крѣпость црⷵтвꙋ . раꙁгнѣвахсѧ на лю́ди моѧ , ѻ҆скверни́хъ прича́стїе мое . а҆ꙁъ же подаⷯ ѧ҆̀ в рꙋкꙋ твою , ты́ же не да̀ и҆мъ млⷵти , ста́речь ꙗ҆ре́мъ ѹ҆тѧжчи́ла е҆си ѕѣло . и҆ рекла̀ е҆си , въ вѣкъ бꙋдꙋ владꙋща тобою . не помы́слила е҆си сего въ срⷣцы свое̑мъ , ни помѧнꙋ́ла е҆си послѣдниⷯ · Нн҃ѣ же слы́ши с҄е ю́наѧ сѣдѧ́щаа ѹ҆̑пова́ющаа . гл҃ющаа въ срⷣцы свое̑мъ , а҆ꙁъ е҆смь и҆ нѣсть и́ноѧ . не сѧ́дꙋ вдово́ю , и҆ не поꙁна́ю сиротъства . нн҃ѣ же ѻ҆бо́е т҄о на тѧ прїидетъ в̾неꙁа́пꙋ въ е҆ді́нъ дн҃ь , вдо́в̾ство и҆ бесча́дїе . прїидеⷮ внеꙁа́пꙋ на́ тѧ вол̾шебъствомъ твоиⷨ , и҆ крѣпостїю вол̾хвъ твои̑хъ ѕѣло надѣѧ́нїемъ ѕлобы твоеѧ · Ты̀ б҄о рече а҆ꙁъ е҆смь и҆ нѣсть и҆́ноѧ , вѣжⷣь ꙗ҆́ко смышле́нїе си́хъ , и҆ блꙋженїе твое бꙋ́детъ тебѣ сра́мъ . и҆ рече срⷣцемъ свои̑мъ , а҆ꙁъ е҆смь и҆ нѣсть и҆́ноѧ . и҆ прїидетъ на́ тѧ па́гꙋба , и҆ не ѹ҆вѣси про́пасти ѹ҆паде́шисѧ в ню . и҆ прїидетъ на́ тѧ печа́ль и҆ не въꙁмо́жеши чи́ста бы́ти , и҆ прїидетъ на тѧ внеꙁа́пꙋ па́гꙋба и҆ не ѹ҆вѣси . ста́ни ѹ҆бо нн҃ѣ съ вол̾хвы твои̑ми , и҆ съ мно́гими ча́ры твои̑ми , и҆́мже сѧ наѹ҆чи и҆ꙁъ ю́на  , а҆ще въꙁмо́гꙋтъ т҄и помощѝ , трꙋди́сѧ в̾ совѣтехъ свои̑хъ · да ста́нꙋтъ и҆ спасꙋтъ т҄ѧ ꙁвѣꙁдочет̾цы нб҃си , смотрѧ́щеи ꙁвѣꙁдъ да ти совѣстѧⷮ , чесомꙋ е҆сть на тѧ прїитѝ . с҄е всѝ ꙗ҆́ко х̾вра́стїе ѻ҆гнеⷨ погорѧ́тъ , и҆ не ѿи̑мꙋтъ дш҃а своеа ѿ пла́мене , ꙗ҆ко и҆́маши главнѧ̀ ѻ҆́гнены сѣ́сти на нихъ . с҄и бꙋдⷮꙋ тебѣ по́мощъ , трꙋди́сѧ въ преложенїе твое ѿ ю́ности твоеѧ . чл҃къ сам сѧ прельститъ , тебѣ же не бꙋдетъ сп҃сителѧ ·
Глⷡ‍҇а , м҃и · Слы́ши сїѧ до́ме і҆аковль , проꙁва́нїи и҆́менемъ і҆и̑л҃евыⷨ і҆ и҆ꙁшеⷣшеи и҆ꙁъ і҆ѹ́ды . кленꙋщеисѧ и́менемъ г҃а б҃а і҆и̑л҃ева , помина́ющеисѧ не съ и́стинною ни съ пра́вдою , и҆ придержа́щїисѧ и҆мени гра́да ст҃го , и҆ къ б҃ꙋ і҆и̑л҃евꙋ ѹ҆твержа́ющесѧ · г҃ь саваѻ́ѳъ и́мѧ е҆мꙋ · Прь́ваѧ лѣта совѣстихъ , і҆ и҆ꙁъ ѹ́стъ мои̑хъ и҆ꙁы́иде , и҆ слы́шано бысть . внеꙁа́пꙋ сътворихъ и҆ наиде . вѣдѧ ꙗ҆́ко жестокъ е҆си , и жи́ла желѣꙁна вы́ѧ твоѧ , и҆ чело твое мѣдѧно . и҆ совѣсти́хъ т҄и прьваѧ , прежде пришествїа на тѧ , и҆ слы́шано тебѣ сътвори́хъ . не рцы̀ ꙗ҆́ко кꙋми́ры мн҄ѣ сътвори́ша сїѧ , и҆ не рцы̀ ꙗ҆́ко и҆ꙁваѧ́нїи и҆ слїѧнїи ꙁаповѣдаша мн҄ѣ . слы́шасте все вы̀ и҆ не раꙁꙋмѣсте . н҄о и҆ слы́шано тебѣ сътвори́х̾ новаѧ ѿ нн҃ѣ е҆мꙋже бы́ти , и҆ не рече нн҃ѣ бꙋдеⷮ а҆ не прежде , и҆ не въ прьвыѧ дн҃и слы́шаⷧ‍҇ е҆си с҄е . не рцы ꙗ҆́ко вѣдѣ сїѧ , ни вѣдѣлъ е҆си , ни раꙁꙋмѣлъ е҆си и҆сперва , нѣси ѿврьꙁлъ ѹ́шїю свое̑ю . вѣдѣхъ б҄о ꙗ҆́ко похꙋлѧ̀ похꙋли́ши , и҆ беꙁако́нникъ е҆ще ѿ чрева проꙁовешисѧ . и҆́мени мое̑го ра́ди покажꙋ т҄и ꙗ҆́рость мою , и҆ сла́внаѧ моѧ наведꙋ̀ на́ тѧ , да не потреблю̀ тебе . сѐ прода́хъ т҄ѧ не сребра̀ ра́ди и҆ꙁбра́х же т҄ѧ ис пе́щи ѹ҆бо́жества . мене ра́ди сътворю̀ т҄и ꙗ҆́ко мое и́мѧ ѻ҆сквернѧеⷮсѧ , и҆ сла́вы своеѧ и́номꙋ не да́мъ · Послꙋшаи мене і҆а́кове і҆и̑л҃ю е҆гоже а҆ꙁъ приꙁыва́ю а҆ꙁъ е҆смь прьвыи , а҆ꙁъ же е҆смь въ вѣк̾ . и҆ рꙋка̀ моѧ ѻ҆снова̀ ꙁе́млю , и҆ десни́цⷶ моѧ ѹ҆твердѝ нб҃о . приꙁовꙋ̀ ѧ҆̀ и҆ ста́нꙋтъ въкꙋпѣ , и҆ съберꙋтсѧ всѝ и҆ ѹ҆слы́шатъ . кт҄о и҆мъ съвѣсти́тъ сїѧ , любѧ́ тѧ сътвори́хъ во́лю твою въ вавѷлонѣ , вꙁѧ́ти племѧ̀ халде́иско . а҆ꙁъ гл҃ахъ , а҆ꙁ̾ въꙁва́хъ , и҆ приведо́хъ и҆̀ , и҆ ѹ҆годиⷯ пꙋть е҆го . пристꙋпи́те къ мн҄ѣ и҆ слы́шите сїѧ , и҆сперва нѣѣсмь ѻ҆та́и гл҃алъ . ѿ того ча́сꙋ прьвеи неже былѝ , т҄о тꙋ̀ бѣхъ · И҆ нн҃ѣ г҃ь посла̀ м҄ѧ , и҆ дх҃ъ е҆го · Тако гл҃еⷮ г҃ь , и҆ꙁба́вивыи тѧ ст҃ыи і҆и̑л҃евъ . а҆ꙁъ е҆смь г҃ь б҃ъ твои , накаꙁаⷯ т҄ѧ ꙗ҆́коже ѻ҆брѣсти тебѣ пⷮꙋ по немꙋже поидеши  . и҆ а́ще бы послꙋшалъ ꙁа́повѣдїи моиⷯ , т҄о бы́л бы ѹ҆бо а҆ки рѣка̀ ми́ръ твои и҆ пра́вда твоа ꙗ҆ко волна̀ морьска́а и҆ было б҄ы ѹ҆бо ꙗ҆ко пѣсоⷦ‍҇ сѣмѧ твоѐ , і҆ и҆с̾ча́дїа чре́ва твое̑го ꙗ҆́ко пе́рсть ꙁеⷨнаа . и҆ нн҃ѣ не потреби́шисѧ ниⷤ‍ⷷ поги́бнеⷮ і҆мѧ твоѐ предо мно́ю . и҆ꙁы́ди ѿ вавѷлона бѣжа ѿ хаⷧ‍҇д́еи . глаⷵ ра́дости совѣстите и҆ да слы́шано сїе бꙋдеⷮ , въꙁвѣстите даⷤ‍ⷷ до послⷣѣниⷯ ꙁеⷨли . гл҃ите ꙗ҆́ко і҆ꙁба́вилъ еⷵ г҃ь раба̀ своеⷢ‍҇ і҆а́кова . и҆ а́ще вожа́ждⷮꙋ в̾ пꙋсты́ни приведеⷮ иⷯ и҆ во́дꙋ і҆с ка́мени і҆ꙁведеⷮ и҆мъ , раⷥсѧдеⷮсѧ ка́меⷩ‍҇ и҆ потечеⷮ вода̀ и҆ пїюⷮ лю́дїе моѝ . нⷵѣ ра́доватисѧ нечести́выⷨ гл҃еⷮ г҃ь ·
Глⷡ‍҇а , м҃ѳ · Послꙋшаите менѐ ѻ҆́строви , и҆ внима́ите страны̀ . вре́менемъ до́лгомъ ста́виⷮсѧ , гл҃етъ г҃ь . ѿ чре́ва мт҃ре мое̑ѧ наречѐ и҆мѧ моѐ . и҆ положи ѹ҆ста̀ моѧ̀ ꙗ҆́ко ме́чь ѻ҆́стръ . и҆ поⷣ кровомъ рꙋкѝ свое̑ѧ съкры̀ м҄ѧ . и҆ положи м҄ѧ ꙗ҆́ко стрѣлꙋ и҆ꙁбра́ннꙋ , и҆ в тꙋ́лѣ свое̑мъ съкры̀ м҄ѧ . и҆ реⷱ‍҇ м҄и , ра́бъ мои е҆си т҄ы і҆и̑л҃ю , и҆ в тебѣ просла́влюсѧ · А҆ꙁ̾ же реко́хъ , вът̾щѐ трꙋди́х̾сѧ и҆ всꙋе , и҆ ни в чесо́мъже да́хъ крѣ́пость мою . сего ради сꙋ́дъ мои прⷣе гм҃ъ , и҆ трꙋ́дъ мои прⷣе бм҃ъ мои̑мъ · И҆ нн҃ѣ та́ко гл҃етъ г҃ь , съꙁда́выи м҄ѧ ѿ чре́ва раба̀ себѣ , ꙗ҆́ко събра́ти і҆а́кова , і҆ил҃ѧ к немꙋ съберꙋ . и҆ просла́влюсѧ преⷣ гм҃ъ , и҆ б҃ъ мои бꙋдетъ мн҄ѣ крѣ́пость · И҆ реⷱ‍҇ м҄и , ве́лїе т҄и е҆сть ꙗ҆́ко проꙁватисѧ рабꙋ̀ мое̑мꙋ , ꙗ҆́ко въста́вити племена і҆аковлѧ , и҆ ѻ҆стан̾ки і҆и̑л҃вы ѻ҆брати́ти · Се̑ да́хъ т҄ѧ въ ꙁавⷮѣ ро́домъ и҆ , въ свѣтъ ꙗ҆ꙁы́комъ , ꙗ҆́ко бы́ти тебѣ сп҃сꙋ да́же до конца̀ ꙁемлѝ · Та́ко гл҃етъ г҃ь , и҆ꙁба́вивыи т҄ѧ б҃ъ і҆и̑л҃евъ . ѻ҆ст҃ите хꙋлѧ́щаго дш҃ꙋ е҆го , мерꙁѧ́щаго по ꙗꙁы́коⷯ , рабⷯѣ кнѧ́ж̾скиⷯ . цр҃їе ѹ҆́ꙁрѧⷮ и҆̀ , и҆ въстанⷮꙋ кн҃ѕи , и҆ покло́нѧⷮсѧ е҆мꙋ г҃а ради . ꙗ҆́ко вѣренъ е҆сть ст҃ыи і҆и̑л҃евъ і҆ и҆ꙁбра́выи т҄ѧ · Та́ко гл҃етъ г҃ь , въ вре́мѧ прїѧ́тно послꙋшаⷯ тебѐ , и҆ въ дн҃ь сп҃сенїѧ помогоⷯ т҄и . и҆ сътвориⷯ т҄ѧ , и҆ даⷯ т҄ѧ въ ꙁавⷮѣ вѣчныи стра́наⷨ . ꙗ҆́ко ѹ҆стро́ити ꙁеⷨлю , и наслѣди́ти наслѣдїе пꙋстынѧ . гл҃юще ѹⷥнико и҆ꙁы́идѣте , и҆же въ тмѣ ѿкрыитесѧ . на всⷯѣ пꙋтеⷯ напасꙋтсѧ , и҆ на всѣхъ стеѕѧ па́житъ иⷯ . не въꙁа́лчюⷮ ни въжажⷮдꙋ , ни пораꙁи и҆хъ ꙁно́и , н҄и слн҃це · Но ми́лꙋѧ и҆хъ ѹ҆тѣшит̾ , и҆ скво́ꙁѣ и҆сто́чники воⷣныѧ проведе́тъ ѧ҆̀ . и҆ положꙋ̀ всѧ́кꙋ горꙋ в̾ пꙋть , и҆ всѧ́кꙋ стеѕю на па́ствꙋ иⷨ · Се̑ сїи и҆ꙁдале́ча прїидⷮꙋ , сїи ѿ сѣ́вера , а҆ ѻ́нїи ѿ мо́рѧ , а҆ дрꙋѕїи ѿ ꙁемлѧ̀ пе́рски · Ра́дꙋитесѧ нб҃са , и҆ весели́сѧ ꙁемлѧ . да ѿвръꙁꙋтъ го́ры весе́лїе и҆ хо́лми ра́дость , ꙗ҆́ко поми́лова б҃ъ лю́ди своѧ , и҆ смире́нныѧ лю́дїи свои̑хъ ѹ҆тѣшитъ · Рече же сїѻ́нъ , ѻ҆ста́ви м҄ѧ г҃ь , и б҃ъ ꙁабы̀ м҄ѧ . е҆да̀ ꙁабꙋ́детъ мати ѻ҆тро́ча свое , ꙗ҆́ко не поми́ловати и҆сча́дїѧ чре́ва свое̑го . а҆ще же и҆ ꙁабꙋдетъ т҄о жена̀ , н҄о а҆ꙁъ не ꙁабꙋ́дꙋ тебѐ гл҃етъ г҃ь · Се̑ в рꙋ́кꙋ мое̑ю въписа́хъ гра́ды твоѧ̀ , и҆ предо мно́ю е҆си прⷵно . и҆ въскорѣ въꙁ̾гради́шисѧ и҆миⷤ‍ⷷ раꙁори́сѧ . и҆ потребив̾шеи т҄ѧ и҆ꙁы́идꙋтъ и҆с тебѐ · Въꙁ̾дви́гни ѻ҆́крⷵтъ ѻ҆́чи твои и҆ ви́ждь всѧ̀ , с҄е събра́шасѧ и прїидо́ша к тебѣ · Жи́въ а҆ꙁъ гл҃етъ г҃ь , ꙗ҆́ко всѧ ѧ҆̀ ѻ҆блече́ши . и҆ въꙁложи́ши на́ нѧ ꙗ҆́ко ѹ҆тва́ръ невѣ́стьскꙋ . ꙗ҆́ко и҆ пꙋста́а твоѧ̀ и҆ расы́панаѧ и҆ паⷣшаасѧ , нн҃ѣ ѹ҆тѣснѣ́ютъ ѿ всели́вшихсѧ . и҆ ѹ҆далѧⷮсѧ ѿ тебѐ смири́вшеи т҄ѧ · Рекꙋтъ б҄о въ ѹ҆́ши твои сн҃ове твоѝ и҆хъже погꙋбѝ , тѣ́сно намъ е҆сть мѣ́сто , сътвори м҄и мѣ́сто да сѧ вселю̀ · И҆ рече́ши въ срⷣцы свое̑мъ , кт҄о м҄и породи ѧ҆̀ , кт҄о л҄и ѧ҆̀ въскорми мн҄ѣ , а҆ꙁъ б҄о беꙁ̾ча́дъ , и҆ въ вдо́в̾ствѣ ѻ҆̑ста́хъ е҆ді́нъ . сїи же мнѣ гд̑ѣ бы́ша . та́ко гл҃етъ г҃ь · Се̑ въꙁдви́гнꙋ въ страны рꙋ́кꙋ мою , и҆ въ ѻ҆́стровы ꙁна́менїе мое . и҆ прїимꙋтъ сн҃ы твоѧ в ло́нѣ , и҆ дще́ри твоѧ на пле́щꙋ во́ꙁмꙋтъ . и҆ бꙋдⷮꙋ цр҃е дои̑теле твои , и҆ кнѧги́нѧ коръми́теле твои . и҆ до ꙁемлѧ̀ ни́цы покло́нѧⷮ ти сѧ , и пра́хъ но́гꙋ твое̑ю ѻ҆бли́жꙋтъ . и҆ ѹ҆вѣ́си ꙗ҆́ко а҆ꙁъ г҃ь б҃ъ и҆ не посрамѧⷮсѧ ѹ҆пова́ющеи на́ мѧ · Є҆да во́ꙁмеⷮ кто ѿ щꙋ́да плѣн̾ , и҆л҄и а҆ще кт҄о плѣниⷮ непра́веⷣнѣ сп҃сет̾ л҄и сѧ . ꙁанѐ та́ко гл҃етъ г҃ь · А҆ще кт҄о плѣниⷮ щꙋда да по́имеⷮ плѣнъ , прїемлѧ же ѿ крѣ́пкаго сп҃сеⷮ л҄и сѧ · А҆ꙁ̾ же прю̀ твою раꙁ̾сꙋжю , и҆ а́ꙁъ сн҃ы твоѧ̀ и҆ꙁба́влю . и҆ ꙁаꙁли́вшїи тебѐ и҆ꙁ̾ꙗ̑дѧⷮ пло́ть свою̀ , і҆ и҆спїю́тъ ꙗ҆́ко вино̀ но́во кро́вь свою , и҆ ѹ҆пїю́тсѧ . и҆ ѹ҆вѣ́сть всѧ́ка плоⷮ , ꙗ҆́ко а҆ꙁъ и҆ꙁба́вивыи т҄ѧ , и҆ поⷣемлѧ́и крѣ́пость і҆а́ковлю ·
Глⷡ‍҇а , н҃ · Та́ко гл҃етъ г҃ь . сїѧ кни́ги ѿпꙋще́нїѧ мт҃ре ва́шеѧ , и҆миже ѿпꙋстихъ ю҆̀ . и҆ли комꙋ во до́лгъ прода́хъ в҄ы , с҄е грѣхи свои̑ми продастесѧ . и҆ беꙁако́нїи ради вашихъ ѿпꙋстиⷯ матеръ вашꙋ . чт҄о ꙗ҆́ко прїидо́хъ и҆ не бѣше чл҃ка , поꙁва́хъ и҆ не бѣ послꙋшающаⷢ‍҇ . да и҆л҄и не можеⷮ рꙋка̀ моѧ̀ и҆ꙁба́вити , и҆ли не могꙋ ѿꙗ҆́ти · Се̑ ꙁапреще́нїемъ свои̑мъ и҆скажю̀ мо́ре , и҆ положꙋ рѣ́ки пꙋсты . і҆ и҆с̾хнꙋтъ ры́бы и҆хъ не сꙋщи водѣ , и҆ ѹ҆мрꙋтъ жа́ждею . и ѻ҆блекꙋ нб҃о въ тмꙋ̀ , и҆ положꙋ а҆ки врѣтище ѻ҆де́ждꙋ е҆го · Гь҃ даде м҄и ꙗ҆ꙁы́къ наѹ҆че́нїѧ , ꙗ҆́коже раꙁꙋмѣти въ вре́мѧ е҆гда̀ лѣ́по е҆сть рещи сло́во . положи м҄ѧ ꙁаѹ҆тра , приложи м҄и ѹ҆́хо слы́шати . и накаꙁа́нїе гн҃е ѿверꙁаеⷮ ѹ҆́ши мои , а҆ꙁ же не съпротивлю́сѧ , ни проти́вꙋ гл҃ю . хребе́тъ свои даⷯ на ра́ны , и҆ лани́тѣ мои на ꙁаѹ҆ше́нїе , и҆ лица свое̑го не ѿвратиⷯ ѿ стꙋда ꙁаплева́нїѧ . и҆ г҃ь помо́щникъ м҄и бы́сть , сего ради не ѹ҆срами́хсѧ . н҄о положи́хъ лицѐ свое а҆ки тве́рдъ камы́къ , и раꙁꙋмѣхъ ꙗ҆́ко не и҆мамъ постыди́тисѧ , ꙁанѐ приближаеⷮсѧ ѻ҆правда́выи м҄ѧ · Кт҄о прѧ́исѧ съ мно́ю , да съпроти́витсѧ мнѣ  . и҆ кт҄о прѧ́исѧ съ мно́ю , да приближиⷮсѧ къ мнѣ · Се̑ г҃ь помо́жетъ м҄и , кт҄о ѻ҆ꙁлобитъ м҄ѧ . с҄е вс҄и в҄ы ꙗ҆́ко ри́ꙁа ѻ҆беⷮша́ете , и҆ ꙗ҆́ко мо́ль иⷥꙗ҆́сть в҄ы . кт҄о въ ваⷵ боѧ́исѧ г҃а да послꙋшаеⷮ глаⷵ ѻ҆́трока е҆го . ходѧ́щеи въ тмѣ и҆ нѣсть в ниⷯ свѣта . надѣ́итесѧ на и҆мѧ гн҃е , и҆ ѹ҆твер̾дитесѧ ѻ҆ бѕ҃ѣ · Се вси в҄ы ѻ҆́гнь раждиꙁа́ете , и҆ ѹ҆крѣплѧ́ете пла́меⷩ‍҇ . хо́дите свѣтоⷨ ѻ҆гнѧ̀ ва́шего , и҆ пламенеⷨ е҆гоже ражⷣего́сте . мене ради бы́ша сїа ваⷨ , в̾ печа́ли ѹ҆с̾пнете ·
Глⷡ‍҇а н҃а · Послꙋшаите менѐ наслѣдꙋющеи пра́вдꙋ , и҆ въꙁыска́ющеи г҃а . въꙁри́те на твердыи камы́къ , и҆же и҆с̾сѣко́сте . и҆ в раꙁдо́ль пото́ка и҆же и҆скопа́сте · Въꙁри́те на а҆враа́ма ѿц҃а ва́шего , и҆ на сар̾рꙋ породи́вшꙋю в҄ы . ꙗ҆́ко е҆ді́нъ б҄ѣ и҆ приꙁваⷯ и҆̀ , и҆ блⷵвиⷯ и҆̀ , и҆ въꙁлюби́хъ и҆̀ , и҆ ѹ҆мно́жихъ и҆̀ . и҆ т҄ѧ нн҃ѣ ѹ҆тѣшꙋ сїѻ́не , ѹ҆тѣшихъ б҄о всѧ̀ твоѧ пꙋсты́нѧ . и҆ поста́влю пꙋсты́ню е҆го ꙗ҆́ко ра́и гн҃ь . ра́дость и҆ весе́лїе ѻ҆брѧ́щꙋтъ в неⷨ , и҆сповѣда́нїе и҆ гла́съ хвале́нїѧ · Послꙋшаите менѐ людїе моѝ послꙋшаите , и҆ цр҃и къ мнѣ внꙋши́те , ꙗ҆́ко ꙁако́нъ ѿ менѐ и҆ꙁы́идетъ , и сⷣꙋ мои на свѣтъ странамъ . приближа́етсѧ ско́ро пра́вда моѧ , и҆ꙁы́идеⷮ сп҃сенїе мое , и҆ къ мы́шцы мое́и страны надѣюⷮсѧ . мнѣ ѻ҆́строви терпѧⷮ , и҆ к̾ мышцы мое́и надѣ́ютсѧ · Въꙁ̾двигнѣте на́ нб҃о ѻ҆́чи ваши , и поглѧди́те по ꙁемлѝ долꙋ . поне́же нб҃о ꙗ҆́ко ды́мъ ѹ҆тверди́сѧ , и҆ ꙁемлѧ̀ ꙗ҆́ко ри́ꙁа ѻ҆беⷮша́етъ , живꙋщеи же на ꙁемлѝ ꙗ҆́ко и҆ то и҆ꙁъмрⷮꙋ . сп҃сенїе же мое въ вѣ́къ бꙋ́детъ , и҆ пра́вда моѧ не ѻ҆скꙋдѣ́етъ · Послꙋшаите мене вѣдѧщеи сꙋдъ , людїе мои и҆мже ꙁако́нъ мои въ срⷣцы вашемъ . не бо́итесѧ ѹ҆коре́нїѧ чл҃ча , и҆ по хꙋле́нїю и҆хъ не покарѧ́итесѧ . ꙗ҆́ко риꙁа б҄о ѻ҆беⷮша́етъ лѣтомъ , и҆ ꙗ҆́ко сꙋкно̀ иⷥꙗ҆́стьсѧ мо́льми . а҆ пра́вда моѧ̀ въ вѣ́ки бꙋдетъ , и҆ сп҃съ мои въ ро́дъ и҆ ро́дъ · Въста́ни въста́ни і҆ерⷵлиме , и҆ ѻ҆блецисѧ въ крѣ́пость мы́шца свое̑ѧ . въста́ни ꙗ҆́ко в нача́токъ дн҃е , ꙗ҆́ко ро́дъ вѣ́чныи . нѣ́си л҄и т҄ы побѣдил̾ го́рдаго , и҆ ѹ҆ꙗ҆́ꙁвиⷧ‍҇ ѕмїѧ . не т҄ы л҄и посꙋши мо́ре , во́дꙋ бе́ꙁдны мно́жество . и҆же положи глꙋби́ны мо́рьскїа въ пꙋть прохоⷣныи , и҆ꙁбавле́ным̾ и҆ ѿꙗ҆́тымъ . гм҃ъ б҄о въꙁвратѧⷮсѧ , и҆ прїидꙋтъ въ сїѻ́нъ съ ра́достїю , и҆ съ весе́лїемъ вѣ́чнымъ . на главѣ б҄о и҆хъ весе́лїе и҆ хвала̀ , и҆ ра́дость прїиметъ ѧ҆̀ . ѿбѣже бо́лѣꙁнь и҆ печа́ль и҆ въꙁдыха́нїе · А҆ꙁъ е҆смь а҆ꙁъ е҆смь ѹ҆тѣша́ѧи т҄ѧ . раꙁꙋмѣ́и кого бл҃го страхова́вшисѧ ѹ҆боѧ чл҃ка смр҃тна и҆ сн҃а чл҃ча , и҆же ꙗ҆́ко трава̀ посо́хша . и҆ ꙁабы̀ б҃а съꙁдавшаго т҄ѧ , сътво́ршаго нб҃о , и҆ ѻ҆снова́вшаго ꙁе́млю . и҆ боꙗ҆́шасѧ прⷵно всѧ̀ дн҃и лица̀ ꙗ҆́рости стꙋжа́ющаго тебѣ · Ꙗ҆ко б҄о и҆ꙁво́ли ѹ҆годи́ти . и҆ нн҃ѣ гд̑ѣ ꙗ҆́рость стꙋжа́ющаго тебѣ . сп҃са́ющꙋ бо сѧ тебѣ , не ѻ҆ста́нетъ ни премедлиⷮ · Ꙗ҆́ко а҆ꙁъ б҃ъ твои . смꙋща́ѧи мо́ре , и҆ въꙁглаша́ѧи во́л̾ны е҆го . г҃ь саваѻ́ѳъ и҆мѧ мнѣ . положꙋ словеса̀ моѧ̀ въ ѹ҆стѣхъ т҄и , и҆ поⷣ сѣ́нїю рꙋкѝ мое̑ѧ покры́ю т҄ѧ , е҆ю́же поста́вихъ нб҃о , и҆ ѻ҆снова́хъ ꙁе́млю . и҆ речетъ сїѻ́нъ , лю́дїе мои е҆стѐ в҄ы . въста́ни въста́ни въскреснѝ і҆ерⷵлиме , и҆спи́выи ча́шꙋ ꙗ҆́рости ѿ рꙋкѝ гн҃ѧ · Ча́шꙋ б҄о раꙁоре́нїѧ и҆спи́тїе ꙗ҆́рости и҆спѝ , і҆ и҆стощѝ . и҆ не бы́сть ѹ҆тѣша́ѧи тебѐ ѿ всѣ́хъ чаⷣ твои̑хъ ꙗ҆́же породи . и҆ не бы́сть поⷣемлющаго рꙋкѝ твое̑ѧ , ни ѿ всⷯѣ сн҃овъ твои̑хъ ꙗ҆́же въꙁнесе . дво́е с҄е сꙋпротивлѧютсѧ тебѣ . кто сѧ пожалитъ с тобо́ю . раскаже́нїе , и҆ съкрꙋше́нїе , глаⷣ , и҆ ме́чь · Кт҄о т҄ѧ ѹ҆тѣшитъ . сн҃ове л҄и и҆же не посты́жни сѣдѧ́щеи на кра́и всемꙋ̀ и҆схо́дꙋ . ꙗ҆́ко ꙁе́лїе в полы ва́рено , и҆же и҆спо́лнь ꙗ҆́рости гн҃ѧ , расы́пани г҃мъ бм҃ъ · Сего ради нарече́сѧ смире́нъ , и҆ пїѧ́нъ не вино́мъ . та́ко гл҃етъ г҃ь б҃ъ , сꙋдѧ́и лю́демъ свои̑мъ . с҄е в̾ꙁѧⷯ ѿ рꙋкѝ твое̑ѧ ча́шꙋ расыпа́нїѧ , и҆спитїе ꙗ҆́рости мое̑ѧ , и҆ не приложи́ши к̾семꙋ пи́ти е҆ѧ̀ . и҆ вложꙋ ѧ҆̀ в рꙋ́цѣ преѻ҆бѣдившихъ т҄ѧ , и҆ смири́вшиⷯ т҄ѧ , и҆же рекоша дш҃и твое́и . преклони́сѧ да мине́мъ , и҆ положи ра́вно ꙁемлѝ пле́щи свои , кро́мѣ ми́моходѧ́щихъ ·
Глⷡ‍҇а , н҃в · Въста́ни въста́ни сїѻ́не , ѻ҆блеци́сѧ въ крѣ́пость свою сїѻ́не , и҆ ѻ҆блеци́сѧ въ сла́вꙋ свою і҆ерⷵлиме гра́де ст҃ыи , к̾семꙋ не приложитъ проити скво́ѕѣ т҄ѧ , и҆же неѻ҆брѣ́ꙁанъ и҆ нечистъ . и҆ сътрѧсѝ прахъ и҆ въста́ни сѧ́ди і҆ерⷵли́ме , съвлеци ѹ҆́ꙁꙋ ча́ши свое́ѧ плѣненаѧ дщи сїѻ́нѧ . ꙗ҆́ко с҄е гл҃етъ г҃ь , тꙋне прода́ни бы́сте , и҆ беꙁъ цѣны и҆ꙁбави́стесѧ · Та́ко гл҃етъ г҃ь . въ е҆гѷпетъ снидо́ша лю́дїе моѝ пр́ьвое , ѻ҆бита́ти та́мо , и҆ въ а҆сѷрїю бѣдо́ю приведо́шⷶсѧ . и҆ нн҃ѣ чт҄о ꙁде е҆сте , с҄е гл҃етъ г҃ь . ꙗ҆́ко вꙁѧ́шасѧ лю́дїе мо́и тꙋне чюди́тесѧ и҆ пла́читесѧ гл҃етъ г҃ь , васъ ра́ди прⷵно и҆мѧ моѐ хꙋ́литсѧ въ странаⷯ · Сего ради поꙁна́ютъ лю́дїе моѝ и҆мѧ мое въ то́и дн҃ь , ꙗ҆́ко а҆ꙁъ самъ е҆смь , аⷥ гл҃ѧ , и҆ прїидоⷯ ꙗ҆ко времѧ на́ горы . ꙗ҆ко но́ѕѣ бл҃говѣствꙋющиⷯ вѣсть ми́ра , ꙗ҆́ко бл҃говѣствꙋѧ́и бл҃госты́ню . ꙗ҆́ко слы́шано сътворю̀ сп҃сенїе твое , гл҃ѧ , сїѻ́не црⷵтвꙋет̾ въ тебѣ б҃ъ тво́и . ꙗ҆́ко глаⷵ снабдѧ́щиⷯ т҄ѧ въꙁнесѐсѧ , и҆ гла́сомъ въкꙋпѣ въꙁрадꙋюⷮсѧ . ꙗ҆́ко ѻ҆́чи къ ѻ҆чи́ма въꙁрита , е҆гда̀ поми́лꙋетъ г҃ь сїѻ҆́на · да и҆ꙁлїютъ бл҃горадова́нїе пꙋсты́нѧ і҆ерⷵли́млѧ , ꙗ҆ко помилова и҆̀ г҃ь , і҆ и҆ꙁба́ви і҆ерⷵли́ма . и҆ ꙗ҆ви́тъ г҃ь мы́шцꙋ свою̀ ст҃ꙋю преⷣ всѣми стра́нами . и҆ ѹ́ꙁрѧтъ вс҄и ꙗ҆ꙁы́цы сп҃се́нїе б҃а на́шего · ѿстꙋпи́те ѿстꙋпи́те и҆ꙁы́идѣте ѿсю́дꙋ , и҆ нечистотамъ не прикаса́итесѧ . и҆ꙁы́идѣте ѿ среды е҆го , ѿлꙋчи́тесѧ въꙁⷣвижꙋщеи сосꙋ́ды гн҃ѧ . ꙗ҆́ко не с̾ мѧте́жеⷨ и҆ꙁыидете , н҄и ѹ҆бѣжа́нїемъ ѿи́дете . по́идетъ б҄о преⷣ ва́ми г҃ь , и҆ събира́ѧи в҄ы г҃ь б҃ъ і҆и̑л҃евъ · Се̑ раꙁꙋмѣ́етъ ѻ҆́трокъ мо́и и҆ въꙁнесетсѧ и҆ просла́виⷮсѧ ѕѣло . ꙗ҆коже б҄о въстанⷮꙋ на́ тѧ мно́ѕи , та́ко ѻ҆́бесла́витсѧ ѿ чл҃къ видѣнїе твоѐ , и҆ сла́ва твоѧ̀ ѿ сн҃овъ чл҃чь · Та́ко б҄о ѹ҆дивѧⷮсѧ ѻ҆ тебѣ ꙗ҆́ꙁы́цы мно́ѕи , и҆ ꙁаи҆́мꙋтъ цр҃їе ѹ҆ста̀ своѧ . ꙗ҆́ко и҆́мже не воꙁвѣсти́сѧ ѻ҆ немъ ѹ҆́ꙁрѧтъ , і҆ и́же не слы́шаша раꙁꙋмѣ́ютъ ·
Глⷡ‍҇а , н҃г · Ги҃ , кт҄о вѣрова̀ слꙋ́хꙋ на́шемꙋ , и҆ мы́ш̾ца гн҃ѧ комꙋ сѧ ꙗ҆́ви . совѣсти́хомъ предъ нимъ ꙗ҆́ко по́ле , ꙗ҆́ко ко́рень въ ꙁемлѝ жа́ждꙋщеи . нѣсть ѻ҆́браꙁⷶ е҆мꙋ н҄и сла́вы . и҆ ви́дѣхомъ е҆го , и҆ не и҆мѣа́ше видѣнїѧ н҄и доброты̀ . н҄о видѣнїе е҆го беꙁъче́стно , ѹ҆мале́но паче сн҃овъ чл҃чьскиⷯ . чл҃къ въ ꙗ҆́ꙁвѣ сы́и и҆ ѹ҆мѣѧ тръпѣти мꙋ́кꙋ . не ѿвратисѧ лице е҆го , беⷥ че́сти бы́сть и҆ не въмѣни́сѧ · Се́и грѣхи на́ша поⷣе̑млетъ , и҆ ѻ҆ насъ поболѣ . и҆ м҄ы въꙁмѣни́хоⷨ е҆го въ бо́лѣꙁни сꙋща и҆ въ ꙗ҆ꙁвѣ и҆ въ ꙁаꙁленїи . то́и же ꙗ҆́ꙁвеⷩ‍҇ бы́сть грⷯѣ ради нашиⷯ , и҆ мꙋ́ченъ быⷵ беꙁаконїи ради на́шихъ · Накаꙁа́нїе смире́нїѧ на́шего на́нь , ꙗ҆́ꙁвою е҆го м҄ы и҆сцѣли́хоⷨ вс҄и . ꙗ҆́ко ѻ҆́вца ꙁаблꙋди́хомъ , ходѧ̀ чл҃къ пꙋтемъ свои̑мъ прельсти́сѧ . и҆ г҃ь преда́сть е҆го грѣхъ ради на́шихъ , то́иже ꙁаѕлѣнїа ради не ѿвръꙁа́етъ ѹ́стъ свои̑хъ · Ꙗ҆́ко ѻ҆́вча на ꙁаколе́нїе ведесѧ , и҆ ꙗ҆́ко а҆́гнецъ преⷣ стрегꙋщиⷨ е҆го беꙁъгла́сенъ . та́коже не ѿвръꙁа́етъ ѹ҆́стъ свои̑хъ . въ смире́нїи е҆го сꙋдъ е҆го в̾ꙁѧтсѧ , роⷣ же е҆го кт҄о и҆сповѣстъ . ꙗ҆́ко въꙁемле́тсѧ ѿ ꙁемлѧ живоⷮ е҆го . ѿ беꙁако́нїи людїи моиⷯ прїиде на смр҃ть · И҆ да лꙋкавыа въ мѣсто погребенїа е҆го , и҆ богатыѧ въ мѣсто смр҃ти е҆го . ꙗ҆́ко беꙁаконїѧ не сътворѝ , н҄и ѻ҆брѣтесѧ ле́сть въ ѹ҆стѣхъ е҆го . и҆ хо́щеⷮ г҃ь ѻ҆чи́стити е҆го ѿ ꙗ҆́ꙁвы · А҆́ще да́сте ѻ҆ грѣсѣхъ дш҃а ва́ша , ѹ҆́҆́ꙁрите сѣмѧ до́лгоживо́тно . и҆ хо́щетъ г҃ь ѿꙗ҆́ти бо́леꙁнь ѿ дш҃а е҆го , ꙗ҆ви́ти е҆мꙋ свѣтъ и҆ съꙁда́ти ра́ꙁꙋмъ . ѻ҆правда́ти пра́веⷣнаго до́брѣ слꙋжа́ща мно́гомъ , и҆ грѣхи и҆хъ то́и въꙁ̾двигнетъ · Сего ради то́и наслѣ́дит̾ мно́гихъ , и крѣпкихъ раꙁдѣ́литъ кори́сть . ꙁане предана бы́сть на смр҃ть дш҃а е҆го , и҆ съ беꙁако́нными въмѣни́сѧ . то́и б҄о грѣхи мно́гиⷯ въꙁнесѐ , и҆ грⷯѣ ради иⷯ преда́стьсѧ ·
Глⷡ‍҇а , н҃д · Въꙁвесели́сѧ непло́ды неража́ю̑щїа . воꙁ̾гласи , и҆ въꙁопїи не болѣ́вшїѧ . ꙗ҆́ко мно́га ча́да пꙋсты́а па́че ниже л҄и и҆мꙋщїѧ мꙋжа · Ре́че б҄о г҃ь раꙁшири мѣсто хра́ма свое̑го , и҆ дворовъ твои̑хъ пот̾кни и҆ не пощади , продолжи ѹ҆́жа своѧ̀ и҆ колца своа . ѹ҆крѣпи́сѧ е҆ще на́ десно и҆ на лѣ́во прострисѧ , и племѧ̀ твое преи҆́метъ страны̀ . и҆ гра́ды ѻ҆пꙋстѣвшаѧ населитъ . не бо́исѧ ꙗ҆́ко ѻ҆срами́сѧ · Ни ѿвратисѧ ꙗ҆́ко ѹ҆кори́сѧ , ꙗ҆́ко срамленїе вѣ́чное ꙁабꙋ́деши , и҆ ѹ҆кориꙁны вдов̾ства твое̑го не помѧнеши ктомꙋ̀ , ꙗ҆́ко г҃ь творѧ́и т҄ѧ . г҃ь саваѻ́ѳъ и҆мѧ е҆мꙋ , и҆ꙁбави́выи т҄ѧ . то́и б҃ъ і҆и̑л҃евъ все́и ꙁемли проꙁовеⷮсѧ · Не ꙗ҆́ко л҄и женꙋ̀ ѻ҆ста́вленꙋ , і҆ и҆ꙁнемогшꙋ приꙁва т҄ѧ г҃ь , не ꙗ҆́ко ли женꙋ̀ и҆ꙁъ ю́на ненави́дѣнꙋ . реⷱ‍҇ б҃ъ тво́и , въ времѧ ма́ло ѻ҆ста́виⷯ т҄ѧ , н҄о съ млⷵтїю вели́кою поми́лꙋю т҄ѧ . въ ꙗ҆́рости ма́лѣ ѿвратиⷯ лице своѐ ѿ тебе , н҄о млⷵтїю вѣ́чною поми́ловаⷯ т҄ѧ · Рече и҆ꙁбави́выи т҄ѧ г҃ь ѿ повони ꙗ҆же при но́и , с҄е ми е҆сть ꙗ҆коже клѧ́хъсѧ е҆мꙋ в то̀ времѧ , ꙗ҆́ко на́ ꙁемлю не раꙁ̾гнѣ́ватисѧ преⷣ тобо́ю къ семꙋ̀ , н҄и ꙗ҆́ростїю свое́ю го́ры преста́вити , и҆ холми твоѝ не подви́гнⷮꙋсѧ Та́кождеже и҆ ѿ мене млⷵть моѧ̀ не ѻ҆скꙋдѣ́етъ тебѣ , и҆ ꙁавⷮѣ ми́ра твое̑го не преста́витсѧ . рече б҄о г҃ь ми́лꙋѧи т҄ѧ смирен̾наго и҆ расыпа́наⷢ‍҇ с҄е ѹ҆тѣши́шисѧ . с҄е аⷥ ѹ҆готова́ю тебѣ а҆н̾фраѯъ камы́къ тво́и , и҆ ѻ҆снова́нїю твоемꙋ сап̾фиръ . и҆ ꙁабра́ломъ твои̑мъ и҆а̑спи́съ , и҆ вра́томъ твои̑мъ камы́къ криста́ль , и҆ ѻ҆граженїю твое̑мꙋ камы́къ и҆ꙁ̾бранныи . и҆ вс҄ѧ сн҃ы твоа наѹ҆чены бм҃ъ , и҆ въ мно́ѕѣ ми́рѣ ча́да твоѧ̀ , и҆ пра́вдою въꙁ̾гради́шисѧ . ѹ҆дали́сѧ ѿ неправеⷣнаго , и҆ не ѹ҆бои́шисѧ , и҆ трꙋсъ не приближи́тсѧ тебѣ . с҄е прихо́ди прїидꙋтъ тебѣ мно́ю , и҆ к тебѣ прибѣгнꙋтъ · Се̑ а҆ꙁъ съгражꙋ т҄ѧ , не ꙗ҆́ко кꙋꙁнецъ раꙁдыма́ѧ главнѧ̀ і҆ и҆ꙁносѧ съсꙋ́дъ на дѣ́ло . а҆ꙁъ б҄о съградихъ т҄ѧ не на па́гꙋбꙋ расы́пати ве́сь сосꙋдъ расыпа́ющъ . и҆ на́ тѧ не бл҃гоѹ҆гожꙋ , и҆ ве́сь глаⷵ и҆же на́ тѧ въста́нетъ на прю ѻ҆долѣе́ши и҆мъ всѣмъ . пови́ннїи же твои бꙋдꙋтъ в немъ . с҄е е҆сть прича́стїе слꙋжа́щиⷨ гв҃и . и҆ в҄ы бꙋ́дете мнѣ правди́ви гл҃етъ г҃ь ·
Глⷡ‍҇а , н҃е · Жа́ждꙋщеи и҆дѣте на́ водꙋ , и҆ ели́коже ва́съ не и́мать сребра̀ , шедше кꙋпи́те и҆ пїите беꙁъ сре́бреныѧ цѣны̀ вино̀ , и҆ тꙋкъ . въскꙋю цѣните сребро̀ не въ хлѣбы , и҆ трⷣꙋ вашъ не въ сы́тость . послꙋшаите и҆ снѣсте бл҃гаѧ , и҆ наслади́тсѧ въ бл҃гихъ дш҃а ва́ша . внемлѣте ѹ҆ши́ма ва́шима , и҆ послѣдꙋ́ите пꙋтемъ моиⷨ . послꙋшаите мене , да живетъ въ бл҃гихъ дш҃а ва́ша . и҆ ꙁавѣща́ю вамъ ꙁавѣтъ вѣченъ , прпⷣбна дв҃да и҆ вѣрна · Сѐ послꙋшество въ страны̀ да́хъ е҆го , кн҃ѕѧ и҆ повели́телѧ въ ꙗ҆ꙁы́цеⷯ . с҄е ꙗ҆ꙁы́цы и҆же не вѣдѧтъ тебе приꙁовⷮꙋ т҄ѧ , и҆ лю́дїе и҆же не вѣдѧⷮ тебе к тебѣ прибѣгнꙋтъ , г҃а ради твое̑го , и҆ ст҃го і҆и̑л҃ева ꙗ҆́ко просла́виⷧ‍҇ т҄ѧ еⷵ · Въꙁыщѣте г҃а , и҆ внегда̀ ѻ҆брѣсти вамъ того приꙁовѣте , и҆ внегда приближа́етсѧ к ва́мъ . да ѻ҆ста́виⷮ нечести́выи пꙋтѝ своѧ , и҆ мꙋжъ беꙁако́ненъ совѣты своѧ . и҆ да ѻ҆брати́тсѧ къ г҃ꙋ , и҆ поми́лꙋетсѧ . ꙗ҆́ко паче мно́жае ѻ҆ста́витъ грѣхѝ ва́ша · Не сꙋть б҄о совѣти моѝ , ꙗ҆́коже совѣти ва́ши , ни ꙗ҆́ко пꙋтїе ва́ши , пꙋтїе моѝ , гл҃етъ г҃ь . н҄о е҆ли́ко ѿстоиⷮ нб҃҃о ѿ ꙁемлѧ̀ , та́ко ѿстои̑тъ пꙋть мой ѿ пꙋтїи ва́шиⷯ и҆ ра́ꙁꙋми ва́ши ѿ ра́ꙁма мое̑го . ꙗ҆́коже б҄о а҆ще сни́детъ до́ждь и҆ снѣг̾ с нб҃се , и҆ не въꙁ̾врати́тсѧ до́ндеже напоитъ ꙁе́млю , і҆ и҆ꙁрасти́тъ и҆ проꙁѧ́бнетъ · И҆ да́сть сѣмѧ сѣю̑щемꙋ , и҆ хлѣбъ въ снѣдь . та́ко бꙋдетъ гл҃ъ мои и҆же а҆ще и҆ꙁы́идеⷮ и҆ꙁъ ѹ́стъ мои̑хъ , не въꙁвратиⷮсѧ ко мн҄ѣ то́щъ , до́ндеже сконча́еть всѐ е҆ли́ка въсхотѣхъ , і҆ и҆спра́влю пꙋтѝ твоѧ и҆ ꙁаповѣди моѧ , съ весе́лїемъ б҄о и҆ꙁыидѣте , и҆ со ра́достїю наѹ҆чи́тесѧ . го́ры б҄о и҆ хо́лми въꙁопїютъ ждꙋще васъ съ ра́достїю · и҆ всѧ́ко дре́во польское въспле́щетъ вѣтвьми . и҆ въꙁни́кнетъ въ драчїѧ мѣсто кѷпари́съ , и҆ въ стволїѧ мѣсто въꙁы́идетъ ми́рта . и҆ бꙋдетъ г҃ь въ и҆мѧ и҆ въ ꙁна́менїе вѣчное , и҆ не ѻ҆скꙋдѣ́етъ ·
Глⷡ‍҇а , н҃ѕ · Се гл҃етъ г҃ь , снабди́те сⷣꙋ сътвори́те пра́вдꙋ . блиⷥ б҄о е҆сть спⷵнїе мое , прїидѣте и҆ млⷵть моѧ ѿкры́етсѧ . бл҃женъ мꙋжъ творѧ́и с҄е , и҆ чл҃къ дръжа́и ѿ ниⷯ . и҆ снабдѣваѧи сꙋбо́тъ не ѻ҆скверни́ти , и҆ блюды́и рꙋцѣ своѝ не твори́ти непра́вды · да не гл҃етъ и҆ноплемен̾никъ прилѣжа́ гв҃и , е҆д̑а ѿлꙋчитъ м҄ѧ г҃ь ѿ людїи свои̑хъ . и҆ да не гл҃етъ кажени́къ ꙗ҆́ко а҆ꙁъ е҆смь древо сꙋхо · Сѐ гл҃ет̾ г҃ь каженикомъ , е҆ликоже и҆хъ а҆ще снабдѧ́тъ сꙋбо́ты моѧ . и҆ съберⷮꙋ е҆же а҆ꙁъ хощꙋ , и҆ держа́тъ ꙁавѣт̾ мой . дамъ и҆мъ в домꙋ̀ мое̑мъ и҆ въ градѣ мое̑мъ мѣсто и҆мени́то , ѹ́не сн҃овъ и҆ дще́рь , и҆́мѧ вѣчно дам̾ и҆мъ , и҆ не ѻ҆скꙋдѣ́етъ · И҆ноплемен̾никомъ прилежа́щимъ гв҃и рабо́тати е҆мꙋ , и҆ люби́ти и҆́мѧ гн҃е , ꙗ҆́ко бы́ти е҆мꙋ рабо́мъ и҆ рабы́нѧⷨ . и҆ всѧ̀ снабдѧ́щїѧ сꙋбо́ты моѧ и҆ не ѻ҆сквернавлѧ́ющаѧ , и҆ дръжа́щаѧ ꙁавѣтъ мои . въведꙋ ѧ҆̀ въ горꙋ̀ ст҃ꙋю мою , и҆ въꙁвеселю ѧ҆̀ въ домꙋ̀ мл҃твы мое̑ѧ . всѐсъж̾же́нїѧ и҆хъ и҆ тре́бы бꙋдꙋтъ прїѧты на требницѣ мое̑мъ · домъ б҄о мои доⷨ мл҃твы нари́чеⷮсѧ всѣмъ ꙗ҆ꙁы́коⷨ , гл҃етъ г҃ь събира́ѧи расѣѧ́ныѧ і҆и̑л҃евы , ꙗ҆́ко съберꙋ̀ нань събо́ръ · Всѧ̀ ꙁвѣри дивїѧ прїидѣте , и҆ꙁъꙗ̑дѣте вс҄ѧ ꙁвѣ́ри дꙋбра́вныѧ . ви́дите ꙗ҆́ко вс҄и ѻ҆слѣпоша , не раꙁмѣша смы́слити всѝ . ѱѝ нѣми не въꙁмогⷮꙋ ла́ѧти ви́дѧще сны̀ на ло́жи любѧ́ще дрема́ти . и҆ ѱѝ беꙁъ срама дш҃ею не вѣдѧще сы́тости и҆ сꙋть лꙋка́ви не вѣ́дѧще смы́сла , вс҄и въ пꙋтеⷯ иⷯⷯ въслѣ́дѧтъ . кождо въ свои пꙋть ѹ҆клони́шасѧ в раꙁ̾вращен̾наѧ , ѿ пр́ьваго даже и҆ до послѣднѧго . прїидѣте да во́ꙁмемъ вино̀ , и҆ наплъниⷨсѧ пїѧ́нъства , и҆ бꙋдетъ ꙗ҆ко днⷵь тако и҆ ꙁаѹ́тра и҆ мно́го потомꙋже ·
Глⷡ‍҇а , н҃ꙁ · Ви́дите ꙗ҆ко многажды пра́вдивыи погиба́етъ , и҆ никт́оже не пожида́етъ срⷣцеⷨ и҆ мꙋжи пра́вдивїи ѿе́млюⷮсѧ , и҆ никто́же раꙁꙋмѣ́еⷮ , ѿ лица̀ б҄о неправдѣ вꙁѧ́сѧ правди́выи · И҆ бꙋдетъ с ми́ромъ погребенїе е҆го , и҆ вꙁѧ́сѧ ѿ среды · Вы́ же прїидѣте сѣмо сн҃ове беꙁаконнїи племѧ̀ любодѣѧ и҆ блꙋдница . ки́мъ въспита́стесѧ , и҆ на кого ѿврьꙁо́сте ѹ҆ста̀ ва́ша , и҆ на кого ѻ҆бори́сте ꙗ҆́ꙁы́къ вашъ . нѣсте л҄и вы ѹ҆бо чада па́гꙋбы племѧ̀ беꙁакон̾но · Молѧ́щеисѧ къ кꙋми́ромъ поⷣ дꙋбїеⷨ ча́стом , ꙁакала́юще ча́да своѧ в де́брехъ среди ка́менїѧ . т҄о твоѧ ча́сть , с҄е твое прича́стїе . и҆ тѣм̾ пролїѧ въꙁлїанїѧ , и҆ тⷨѣ принесе требы . ѻ҆ сеⷨ ѹ҆бо не раꙁ̾гнѣ́ваю л҄и сѧ на горѣ высо́цѣ и҆ въꙁнесе́нѣ , т҄ꙋ тебѣ ло́же , и҆ та́мо въꙁнесе тре́бы . и҆ ꙁа поⷣбо́и дверїи твоихъ положѝ па́мѧть свою . ѠѼ ты̀ , ꙗ҆́ко а҆ще ѿ мене ѿстꙋпиши , боле чт҄о прїимеши . въꙁлюбѝ лежа́щаѧ с тобою , ѹ҆мно́жи блꙋже́нїе твое с ни́ми . и҆ многи сътвори и҆же далече ѿ тебе , и҆ пꙋстѝ послы̀ предѣлъ ради твои̑хъ , и҆ смири́сѧ до а́да . мно́гими пꙋтьмѝ твои̑ми трꙋди́сѧ , и҆ не рече да премол̾кнꙋ крѣпѧ́щисѧ , ꙗ҆́ко сътворѝ с҄е · Сего ради не помолѝ м҄и сѧ · Ты̀ кого бл҃гочте́ши ѹ҆боѧ́сѧ , и солга̀ м҄и , и҆ не помѧнꙋ мене . не прїѧ менѐ въ ѹ҆мѣ , ни въ срⷣце твое . и҆ аⷥ т҄ѧ ви́дѣвъ , преꙁрю̀ . и҆ мене сѧ не ѹ҆боѧ̀ , и҆ а҆ꙁъ и҆сповѣдѣ пра́вдꙋ мою и҆ ѕло́бы твоѧ ꙗ҆́же не ѹ҆спѣюⷮ тебѣ . е҆гда въꙁопїеши , да тѧ и҆ꙁба́витъ въ печа́лехъ твои̑хъ . сїѧ бо всѧ̀ вѣтръ воꙁметъ , и҆ ѿнесетъ бꙋрѧ . а҆ держа́щеисѧ мене притѧ́жꙋтъ ꙁе́млю , и҆ причастѧ́тъ горꙋ ст҃ꙋю . и҆ рекꙋт̾ , потреби́те преⷣ лицемъ е҆го пꙋтѝ , и҆ ѿврьꙁѣте препо́нꙋ ѿ пꙋтѝ людїи мои̑хъ · Сѐ гл҃етъ г҃ь вы́шнїи и҆же живе́тъ въ высо́кихъ , въ вѣкъ ст҃ъ въ ст҃ыхъ почива́ѧ . і и҆ꙁнемо́гшимъ даѧ тръпѣнїе , и҆ даѧи живо́тъ съкрꙋшенымъ срⷣцеⷨ . не въ вѣкъ ѿмщꙋ ва́мъ , ни до коⷩ‍҇ца раꙁ̾гнѣваюсѧ на вы . дх҃ъ б҄о ѿ мене и҆ꙁы́идетъ , и҆ дыха́нїе вс҄е а҆ꙁъ е҆см̾ сътвори́лъ · Грѣха̀ ра́ди въ ма́лѣ чт҄о съжали́хъ е҆мꙋ и҆ ꙁаꙁлихъ е҆го , и҆ ѿврати́хъ лицѐ свое ѿ него , и҆ съжалѝ с҄и , и҆ пои̑де дрѧ́хлъ въ пꙋтѝ своѧ . пꙋтѝ е҆го видⷯѣ , і҆ и҆сцѣлиⷯ и҆̀ , и҆ ѹ҆тѣшихъ и҆̀ . и҆ да́хъ е҆мꙋ ѹ҆тѣшенїе и́стин̾но , ми́ръ на ми́ръ , сꙋщимъ далече , и҆ блиꙁъ . и҆ рече г҃ь , и҆сцѣлю ѧ҆̀ . неправди́вїи же въꙁмѧтꙋтсѧ , и҆ почи́ти не воꙁмо́гꙋтъ . нѣсть сѧ ра́довати нечести́выⷨ , рече г҃ь б҃ъ ·
Глⷡ‍҇а , н҃и · Въꙁопїи крѣ́постїю , и҆ не пощадѝ . ꙗ҆́ко и҆ трꙋ́бꙋ въꙁнеси глаⷵ свои , и҆ въꙁвѣсти лю́демъ мои̑мъ грѣхѝ иⷯ , и҆ до́мꙋ і҆а́ковлю беꙁако́нїѧ ихъ . менѐ дн҃ь дн҃е и҆́щꙋтъ , и҆ раꙁꙋмѣти пꙋтѝ моѧ̀ хотѧ́тъ . ꙗ҆́ко лю́дїе сътвори́вшеи пра́вдꙋ , и҆ сꙋ́да б҃а свое̑го не ѻ҆ста́вившеи · Про́сѧⷮ ѹ҆ менѐ нн҃ѣ сꙋда правди́ва , и҆ приближи́тисѧ къ г҃ꙋ хотѧⷮ , гл҃юще . чт҄о ꙗ҆́ко пости́хомсѧ , и҆ не ѹ҆ꙁрѣ . и҆ смири́хоⷨ дш҃а на́ша , и҆ не ѹ҆ви́дѣ . въ дн҃и бо поще́нїи вашиⷯ ѻ҆брѣта́ете во́лѧ своѧ , и҆ всѧ̀ поⷣрꙋ́чники ваша томитѐ . а҆ще в сꙋ́дѣ и҆ сва́рѣхъ пости́тесѧ , и҆ бїете п̾ха́юще смире́н̾на . въскꙋ́ю м҄и пости́тесѧ , ꙗ҆́ко дне́сь ѹ҆слы́шанꙋ бы́ти съ во́племъ гла́сꙋ вашемꙋ . не си́цеваго по́ста а҆ꙁъ и҆ꙁ̾бра́хъ , и҆ дн҃е , во́нже смириⷮ чл҃къ дш҃ꙋ свою̀ . а҆ще и҆ слѧче́ши ꙗ҆́ко се́рпъ вы́ю свою̀ , и҆ врѣтище и҆ пе́пелъ постелеши . т҄о ни та́ко нарече́тъ ми сѧ по́стъ прїѧ́тенъ , не такаго б҄о по́ста а҆ꙁъ и҆ꙁ̾бра́хъ , гл҃етъ г҃ь . н҄о раꙁрѣша́и всѧ́къ съѹ́ꙁъ непра́вды , і҆ и҆справлѧ́ѧи раꙁвраще́нїѧ нꙋ́жныхъ бре́менъ . ѿпꙋсти плѣне́ныѧ на свобо́дꙋ , и҆ всѧ́ко въписа́нїе непра́ведно раꙁдери . раꙁ̾драблѧ́и а҆́лчющимъ хлѣ́бъ свои , и҆ ни́щаѧ беꙁ̾кро́вныѧ въведи въ до́мъ свои . а҆ще ви́диши на́га ѻ҆дежи , и҆ сꙋщаѧ ѿ свое̑го племе́ни не преꙁрѝ . тогда̀ б҄о просвѣти́тсѧ тебѣ ра́но свѣтъ твои , і҆ и҆сцѣле́нїѧ твоѧ̀ ско́ро въсїѧ́ютъ . и҆ преⷣи̑детъ преⷣ тобо́ю пра́вда твоѧ̀ , и҆ сла́ва бж҃їѧ ѻ҆бы́имет̾ т҄ѧ . тогда̀ въꙁове́ши , и҆ б҃ъ ѹ҆слы́шитъ т҄ѧ . и҆ е҆щѐ гл҃ющꙋ т҄и , речеⷮ , с҄е прїидо́хъ . а҆ще же ѿимеши ѿ себѐ ѹ҆́ꙁы , и рꙋкобїенїе , и҆ гл҃ъ роп̾та́нїѧ . и҆ даси а҆лчющиⷨ хлѣ́бъ ѿ всеѧ̀ дш҃а твое̑ѧ , и҆ дш҃ꙋ смире́нꙋ насы́тиши . тогда̀ въсїѧ́етъ въ тмѣ свⷮѣ твои , и҆ тма̀ твоѧ̀ бꙋ́детъ ꙗ҆́ко полꙋ́дне . и҆ бꙋ́детъ б҃ъ твои с тобо́ю прⷵно , и҆ насыти́шисѧ ꙗ҆́коже помышлѧ́етъ дш҃а твоѧ̀ . и҆ ко́сти твоѧ̀ раꙁ̾блажа́ютъ , и҆ бꙋ́дꙋтъ ꙗ҆́ко градина напое́на , и҆ ꙗ҆́ко и҆сто́чникъ е҆мꙋ́же не ѻ҆скꙋдѣ́етъ вода̀ . и҆ ко́сти твоѧ̀ проꙁѧ́бнꙋтъ ꙗ҆́ко трава̀ , и҆ раꙁ̾блажа́ютъ , и҆ наслѣдѧ́тъ роже́нїа роже́нїи . и҆ въꙁ̾градѧ́тсѧ пꙋсты́нѧ твоѧ̀ вѣ́чныѧ , и҆ бꙋ́дꙋтъ ѻ҆снова́нїѧ твоѧ̀ вѣ́чнаѧ роже́нїеⷨ роже́нїи . и҆ проꙁове́шисѧ гради́тель прегра́даⷨ , и҆ стеѕѧ̀ ꙗ҆́же посреди и҆скаꙁиши · А҆ще ѿврати́ши но́гꙋ твою ѿ сꙋбо́тъ е҆же твори́ши во́лѧ своа въ дн҃ь ст҃ыи , и҆ проꙁове́ши сꙋбо́ты мла́ды ст҃ы бв҃и свое̑мꙋ . да не въꙁ̾дви́гнеши ногѝ свое̑ѧ на́ лѣво , н҄и да въꙁгл҃еши словесы̀ на гнѣ́въ и҆ꙁъ ѹ҆́стъ свои̑хъ . и҆ бꙋ́деши ѹ҆пова́ѧ къ гв҃и , и҆ въꙁведе́тъ т҄ѧ на бл҃готы ꙁе́мныѧ . и҆ ѹ҆рече́тъ т҄и прича́стїе і҆акова ѿц҃а твое̑го . ѹ҆ста̀ б҄о гн҃ѧ гл҃аше с҄е ·
Глⷡ‍҇а , н҃ѳ · Єда̀ не мо́жетъ рꙋка̀ гн҃ѧ спасти , и҆ли ѻ҆тѧгчи́лъ е҆сть слꙋ́хъ свои не послꙋшати . н҄о грѣси ваши раꙁлꙋча́ютъ межⷣꙋ вами , и҆ бг҃ом̾ , и҆ грⷯѣ ради вашихъ ѿвратѝ лицѐ свое ѿ ваⷵ , ꙗ҆́коже не поми́ловати . рꙋцѣ б҄о ваши ѻ҆кверне́ни кро́вїю , и ѹ҆стны̀ ва́ша съгл҃аша беꙁако́нїе , и҆ ꙗ҆ꙁы́къ вашъ непра́вдѣ поѹ҆ча́етсѧ . и҆ никтоже гл҃етъ пра́вды , н҄и е҆сть сꙋ́да и҆́стин̾на . ѹ҆пова́ша б҄о къ сꙋи̑мъ , и҆ гл҃юⷮ тща́ѧ · Ꙗ҆́ко ража́ютъ трꙋ́дъ , и҆ плодѧтъ беꙁако́нїе . ꙗ҆́и̑ца а҆спиⷣска раꙁби́ша , и҆ поста́въ паѹ́чь ткⷮꙋ , и҆ хотѧ́тъ ѿ ꙗ҆иць и҆хъ ꙗ҆́сти . раꙁби ꙁа́портокъ е҆го , ѻ҆брѣтѐ , и҆ с҄е в неⷨ васили́скъ . и҆ поставъ и҆хъ не бꙋдеⷮ на ри́ꙁꙋ , и҆ не ѻ҆дежюⷮсѧ ѿ дѣ́ла свое̑го . дѣлеса̀ б҄о и҆хъ , дѣлеса̀ беꙁако́нїѧ . но́ѕѣ же и҆хъ на ѕло̀ течета , ско́рѣ пролїѧ́ти кро́вь . и҆ ра́ꙁꙋми и҆хъ , ра́ꙁꙋми ѿ ѹ҆бо́ю . съкрꙋше́нїе и҆ трⷣꙋ в пꙋте́хъ и҆хъ . стеѕѧ̀ б҄о иⷯ рас̾кривле́ны по нимже хо́дѧт̾ , и҆ не вѣдѧⷮ ми́ра . того ради ѿстꙋпѝ ѿ ниⷯ сꙋд̾ , и҆ не пости́гнетъ и҆хъ пра́вда . чаѧ́вшемъ и҆мъ свѣта , бы́сть тма̀ . жда́вше ꙁарь , въ тмѣ походи́ша . ѻ҆сѧ́жꙋтъ ꙗ҆́ко слѣ́пъ стѣ́нꙋ , и҆ ꙗ҆́ко несꙋще съ ѻ҆чи́ма ѻ҆бъи̑щꙋтъ . и҆ падꙋтсѧ въ пладни ꙗ҆́ко въ полꙋно́щи , ꙗ҆́ко мр҃тви . въстенꙋтъ ꙗ҆́ко медьвѣдь , и҆ ꙗ҆́ко го́лꙋбъ въкꙋ́пѣ по́идⷮꙋ . жда́хомъ сꙋ́да , и҆ нѣ́сть сп҃сенїѧ , далече ѿстꙋпѝ ѿ наⷵ . мно́го б҄о беꙁако́нїе наше преⷣ тобо́ю , и҆ грѣси наши проти́вꙋ ста́ша намъ . беꙁако́нїѧ бо наша в наⷵ , и҆ непра́вды на́ша раꙁꙋмѣ́хомъ . нечествова́хомъ , и҆ сълга́хом̾ , и҆ ѿстꙋпи́хомъ ѿ въслѣже́нїѧ б҃а на́шего . съгл҃ахомъ непра́вдꙋ , и҆ не покори́хомсѧ . въ ѹ҆тро́бѣ ꙁача́хомъ , и҆ поѹ҆чи́хоⷨсѧ ѿ срⷣца на́шего словеса̀ непра́веⷣна . и҆ ѻ҆ста́вихомъ ꙁа́ди сꙋ́дъ , и҆ пра́вда дале́че ѿстꙋпѝ . ꙗ҆́ко и҆ꙁнеможе в̾ пꙋте́хъ и҆хъ и҆́стин̾на , и҆ пра́вымъ не въꙁмого́ша прїити . и҆́стин̾на вꙁѧ́сѧ , и҆ преста́виша ѹ҆мъ свои ꙗ҆́ко смышлева́ти . и҆ ви́дѣ г҃ь и҆ негодова̀ , ꙗ҆́ко не бѣше сꙋ́да . и҆ ви́дѣ и҆ не бѣше мꙋжа , и҆ раꙁмы́сли и҆ не бѣше поⷣемлющаго . и҆ м̾сти и҆мъ мы́шцею своею , и҆ помилова́нїемъ ѹ҆тверди . и҆ ꙁадѣ́сѧ пра́вдою ꙗ҆́ко щи́томъ , и҆ въꙁложи шле́мъ сп҃сенїѧ на главꙋ̀ , и҆ ѻ҆блече́сѧ в ри́ꙁꙋ ѿм̾ще́нїѧ , и҆ ѻ҆дежею ꙗ҆́ко ѿдава́ѧи ѿдаѧ́нїе , ѹ҆кори́ꙁнꙋ сꙋпоста́тнымъ . и҆ ѹ҆боѧ́тсѧ и҆же ѿ ꙁа́пада и҆мени гн҃ѧ , і҆ и҆же ѿ въсто́къ слн҃чныхъ сла́вы е҆го . прїидетъ б҄о ꙗ҆́ко рѣка̀ бꙋ́рна , гнѣв̾ ѿ г҃а прїидетъ съ ꙗ҆́ростїю · И҆ прїидетъ сїѻ́на ради и҆ꙁбавлѧ́ѧи , и҆ ѿврати́тъ нечестїе ѿ і҆а́кова . се же и҆мъ ѿ мене ꙁавѣтъ , рече г҃ь . дх҃ъ мои и҆же е҆сть в тебѣ , и҆ гл҃и ꙗ҆́же аꙁъ да́хъ въ ѹ҆ста̀ твоа , не ѻ҆скꙋдѣ́ют̾ ѿ ѹ҆́стъ твоиⷯ , и҆ ѿ ѹ҆́стъ племене твое̑го . рече б҄о г҃ь , ѿ нн҃ѣ и҆ въ вѣки ·
Глⷡ‍҇а , ѯ҃ · Просвѣща́исѧ просвѣща́исѧ і҆ерⷵлиме , прїиде бо т҄и свⷮѣ , и҆ сла́ва гн҃ѧ на тебѣ восїа · Се̑ тма̀ покры́етъ ꙁе́млю , и҆ примра́къ на ꙗ҆ꙁы́ки . а҆ в тебѣ ꙗ҆ви́тсѧ г҃ь , и҆ сла́ва е҆го в тебѣ ѻ҆бличиⷮсѧ . и҆ по́идꙋтъ ꙗ҆ꙁы́ци свѣтомъ твои̑мъ , и҆ цр҃їе свѣтлостїю просїѧ́нїѧ твое̑го · Въꙁведѝ ѻ҆́крⷵтъ ѻ҆́чи свои и҆ ви́жⷣь , събрана ча́да твоѧ̀ . с҄е прїидо́ша вс҄и сн҃ове твои и҆ꙁдале́ча , и҆ дще́ри твоѧ̀ на ра́мꙋ въꙁдви́гнꙋтсѧ . тогда̀ ѹ҆́ꙁриши и҆ въꙁра́дꙋешисѧ , и҆ ѹ҆бои́шисѧ , и҆ ѹ҆жасне́шисѧ срⷣцемъ . ꙗ҆́҆́ко ѻ҆брати́тсѧ к тебѣ бога́тьство мор̾ское , и҆ страны̀ людїи . и҆ прїидꙋтъ тебѣ ста́да вельблюⷣска , и҆ покрыють т҄ѧ вельблюⷣ‍ꙵ мадїа́мли , и҆ гефар̾стїи . вс҄и ѿ сава прїидꙋтъ , несꙋще ꙁла́то и҆ ѳимїѧ́мъ бѣ́лъ принесꙋтъ , и҆ сп҃се́нїе ѿ г҃а бл҃говѣстѧ́тъ . и҆ всѧ̀ ѻ҆вца кѷда́рьскїѧ съберꙋтсѧ тебѣ , и҆ ѻ҆́вни навеѻ҆́ѳ̾стїи прїидꙋтъ тебѣ . и҆ въꙁнесе́тсѧ прїа́тнаѧ на жерто́вникъ мои , и҆ до́мъ мл҃тви мое̑ѧ просла́витсѧ · Нѣцїи же ꙗ҆́ко ѻ҆́блацы пловꙋтъ , и҆ ꙗ҆́ко голꙋби съ пте́нцы свои̑ми . Мене ѻ҆́строви жда́ша , и҆ корабли ѳарсиⷮстїи . въ пе́рвыхъ привести ча́да твоѧ̀ и҆ꙁдале́ча , и҆ сребро̀ и҆ ꙁла́то с ни́ми . и҆мени ради гн҃ѧ ст҃го и҆́мже ст҃ыи і҆и̑л҃евъ сла́венъ е҆сть . И҆ съꙁи́ждꙋтъ сн҃ове и҆норо́днїи стѣны твоѧ̀ , и҆ цр҃їе и҆хъ слꙋжи́ти бꙋдⷮꙋ тебѣ . ꙁа гнѣ́въ б҄о мои пораꙁиⷯ т҄ѧ , и҆ млⷵти ради въꙁлюбиⷯ т҄ѧ . и҆ ѿвер̾ꙁⷮꙋсѧ вра́та твоѧ̀ прⷵно , дн҃ь и҆ но́щъ не ꙁатво́рѧⷮсѧ , въвестѝ к тебѣ си́лꙋ стра́нъ , и҆ цр҃и и҆хъ ведо́ми . ꙗ҆ꙁы́цы б҄о и҆ цр҃їе и҆же а҆ще не порабо́таютъ т҄и , поги́бнꙋтъ . и҆ ꙗ҆ꙁы́ци ꙁапꙋстѣ́нїемъ ꙁапꙋстѣ́ютъ · И҆ сла́ва лива́нова к тебѣ прїидетъ , кѷпари́сомъ и҆ пе́вгомъ и҆ ке́дромъ въкꙋпѣ просла́вити мѣ́сто ст҃ое мое . и҆ по́идꙋтъ к тебѣ боѧ́щесѧ сн҃ове смири́вшиⷯ т҄ѧ , и҆ прогнѣва́вшиⷯ т҄ѧ . и҆ нарече́шисѧ граⷣ гн҃ь сїѻ́нъ , ст҃го і҆и̑л҃ева . ꙁа е҆же бы́ти т҄и ѻ҆ста́вленꙋ и҆ въꙁненави́дѣнꙋ , и҆ не бѣ помага́ющаго т҄и · И҆ положꙋ т҄ѧ въ ра́дость вѣ́чнꙋю , и҆ весе́лїе ро́дъ ро́домъ . и҆ пос̾се́ши мле́ко стра́ньско , и҆ богаⷮство цр҃еи снѣ́си . и҆ раꙁꙋмѣ́еши ꙗ҆́ко аⷥ г҃ь сп҃саѧ́и т҄ѧ , і҆ и҆ꙁбавлѧ́аи т҄ѧ ст҃ыи і҆и̑л҃евъ · И҆ въ мѣди мѣ́сто принесꙋтъ т҄и ꙁла́то , и҆ в желѣ́ꙁа мѣсто принесꙋтъ т҄и сребро̀ . и҆ въ дре́ва мѣ́сто принесꙋтъ т҄и мѣ́дь , и҆ в ка́менїѧ мѣ́сто желѣ́ꙁо · И҆ вда́мъ кнѧ́ѕѧ твоѧ̀ в̾ ми́ръ , и҆ сꙋдїѧ твоѧ̀ въ пра́вдꙋ . и҆ не ѹ҆слы́шитсѧ посеⷨ непра́вда въ ꙁемлѝ твое́и , ни съкрꙋше́нїе ни трꙋдъ въ предѣ́лехъ твоиⷯ . н҄о проꙁовеⷮсѧ сп҃се́нїе ꙁабра́ла твоа , и҆ вра́та твоѧ̀ хвала̀ . и҆ не бꙋ́детъ тебѣ слн҃це на свѣтъ дн҃їю , ни просїѧ́нїе лꙋны просвѣтиⷮ тебѣ но́щїю . н҄о бꙋ́детъ тебѣ г҃ь свѣтъ вѣ́чныи , и҆ б҃ъ сла́ва тебѣ . не ꙁа́идеⷮ б҄о слн҃це тебѣ , и҆ лꙋна̀ не ѻ҆скꙋдѣ́етъ . бꙋдеⷮ б҄о г҃ъ тебѣ свѣтъ вѣ́чныи · И҆ напоⷧ‍҇нѧтсѧ дн҃їе рыда́нїѧ твое̑го , и҆ лю́дїе твои вси правди́ви , и҆ въ вѣ́къ причастѧ́тъ ꙁе́млю · снаб̾жа́юще са́дъ дѣ́ло рꙋ́кꙋ и҆хъ въ сла́вꙋ . хꙋдыи бꙋ́детъ в ты́сѧща , и҆ мнїи бꙋ́дет̾ въ странꙋ вели́кꙋ . а҆ꙁъ г҃ь по вре́мени съберꙋ ѧ҆̀ ·
Глⷡ‍҇а , ѯ҃а · Дх҃ъ гн҃ь на мнѣ , е҆гоже ради помаꙁа м҄ѧ . бл҃говѣсти́ти ни́щимъ посла̀ м҄ѧ , и҆сцѣли́ти съкрꙋше́ныѧ срⷣцеⷨ · проповѣ́дати плѣн̾никомъ проще́нїе , и҆ слѣпы́мъ проꙁре́нїе · нарещи лѣто гн҃е бл҃гои̑ꙁволе́но , и҆ дн҃ь въꙁда́нїѧ . ѹ҆тѣшити всѧ̀ пла́чющаа , да́ти пла́чющиⷨ сїѻ́на сла́вꙋ въ мѣ́сто пе́пела , пома́ꙁанїе весе́лїѧ а҆лчющимъ , ѹ҆краше́нїа сла́вѣ ꙁа дх҃ъ ѹ҆ны́нїѧ . и҆ нарекⷮꙋсѧ ро́дове пра́вды , насаже́нїе гн҃е въ сла́вꙋ . и҆ съꙁи́ждꙋтсѧ пꙋсты́нѧ вѣчныѧ , ꙁапꙋстѣ́вшїѧ пре́же въꙁⷣви́гнꙋтъ , ѻ҆бно́вѧтъ гра́ды ѻ҆пꙋстѣвшаѧ в ро́ды · И҆ прїидꙋтъ и҆нороⷣнїи пасꙋще ѻ҆́вца твоѧ , і҆ и҆ноплеме́нницы ратаи твои , и҆ винограⷣницы . вы же наречетесѧ жерцы̀ гн҃и , и҆ слꙋ́ги бж҃їѧ . крѣ́пость ꙗ҆ꙁы́къ поꙗ҆́сте , въ бога́т̾ствѣ и҆хъ ѹ҆диви́тесѧ . си́це ꙁе́млю свою̀ втори́цею наслѣдѧⷮ , и҆ весе́лїе вѣ́чное наⷣ главою и҆хъ · Аⷥ б҄о е҆смь г҃ь любѧ́и пра́вдꙋ , и҆ ненавидѧ́и грабле́нїѧ ѿ непра́вды . и҆ да́мъ трⷣꙋ и҆хъ правди́вымъ , и҆ ꙁавⷮѣ вѣче́нъ ꙁавѣща́ю и҆мъ . поꙁна́етсѧ въ ꙗ҆ꙁы́цѣхъ племѧ̀ и҆хъ , и҆ внꙋцы и҆хъ посреди людїи . и҆ всѧ́къ видѧ́и ѧ҆̀ поꙁна́етъ ѧ҆̀ , ꙗ҆́ко сїи сꙋть сѣмѧ блⷵвно ѿ б҃а · и҆ ра́достїю въꙁра́дꙋютсѧ ѻ҆ г҃и · да въꙁра́дꙋетсѧ дш҃а моѧ̀ ѻ҆ г҃и , ѻ҆блече бо м҄ѧ въ ри́ꙁꙋ сп҃сенїа , и҆ ѻ҆де́жею весе́лїѧ ѻ҆дѣѧ м҄ѧ . ꙗ҆́ко на жени́ха въꙁложи на́ мѧ вѣне́ць , и҆ ꙗ҆́ко невѣ́стꙋ ѹ҆краси м҄ѧ ѹ҆тва́рїю . ꙗ҆́ко ꙁемлѧ̀ растѧ́щїѧ цвѣтъ свои , ꙗ҆́ко вертогра́дъ сѣмена̀ своѧ проꙁѧба́ѧ . та́ко просїѧ́етъ г҃ь пра́вдꙋ , и҆ весе́лїе преⷣ всѣми странами ·
Глⷡ‍҇а , ѯ҃в · Сїѻ́на ради не премолъчю , і҆ерⷵли́ма ради не попꙋщꙋ . до́н̾деже ѹ҆бо и҆ꙁы́идеⷮ ꙗ҆́ко свѣтъ пра́вда моа̀ , и҆ сп҃се́мое ꙗ҆́ко свѣти́ло раж̾жеⷮсѧ · И҆ ѹ҆́ꙁрѧтъ ꙗ҆ꙁы́цы пра́вдꙋ твою̀ , и҆ цр҃їе сла́вꙋ твою̀ . и҆ проꙁовꙋтъ т҄ѧ и҆́менемъ но́воⷨ , е҆же г҃ь и҆менꙋеⷮ е҆̀ . и҆ бꙋ́деши вѣнецъ доброты̀ въ рꙋцѣ гн҃и , и҆ глави́ꙁна црⷵтвїѧ въ рꙋцѣ б҃а твое̑го . и҆ не проꙁове́шисѧ късемꙋ̀ ѻ҆ста́вленъ , и҆ ꙁемлѧ̀ твоа̀ ктомꙋ̀ не нарече́тсѧ пꙋста . тебѣ б҄о проꙁовеⷮсѧ во́лѧ моа̀ , а҆ ꙁемлѧ̀ твоа̀ вселен̾наѧ . и҆ ꙗ҆́ко живы́и ю҆́ноша съ дв҃ою , та́ко воⷥживꙋтъ сн҃ове твоѝ с тобо́ю · И҆ бꙋ́детъ ꙗ҆́коже ра́дꙋеⷮсѧ жени́хъ ѻ҆ невѣсте , та́коже въꙁра́дꙋетсѧ г҃ь ѻ҆ тебѣ . на стѣнаⷯ твоиⷯ і҆ерⷵли́ме приставихъ стра́жа ве́сь дн҃ь и҆ вс҄ю но́щь , и҆же до коⷩ‍҇ца не премоⷧ‍҇кнꙋтъ помина́юще г҃а . нѣсть б҄о къ ва́мъ подо́бенъ , а҆ще и҆с̾пра́виши и҆ сътвориши і҆ерⷵли́ме непреꙁорьство на́ ꙁемли · Клѧ́тсѧ г҃ь десни́цею свое́ю , и҆ крѣ́постїю мы́ш̾ца свое́ѧ . а҆ще ктомꙋ̀ ѿда́мъ пшени́цꙋ твою̀ и҆ пи́щꙋ твою̀ врагомъ твои̑мъ . и҆ а҆ще ктомꙋ и҆спїютъ вино̀ твое сн҃ве чю́ждїи , ѻ҆ нем̾же трꙋди́лъсѧ е҆си . н҄о събира́ющеи и҆ꙁъꙗ҆́дѧⷮ е҆̀ , и҆ похва́лѧтъ г҃а . и҆ е́млющеи и҆спїютъ е҆̀ въ стаѧⷯ ст҃ыхъ мои̑хъ · И҆дѣте вра́ты мои́ми , и҆ пꙋть сътвори́те лю́демъ мои̑мъ . и҆ ка́менїе е҆же на пꙋтѝ раꙁ̾мещѣте , и҆ въꙁдви́гнѣте ꙁна́менїе въ страны̀ . сѐ б҄о г҃ь слы́шⷶно сътвори до конца̀ ꙁемлѝ . рцѣте дще́ри сїѻ́новѣ , с҄е сп҃ситель тво́и грѧ́детъ , и҆мы́и съ собо́ю м̾ꙁдꙋ , и҆ дѣ́ло преⷣ лицемъ своиⷨ . и҆ проꙁовеⷮ ѧ҆̀ лю́ди ст҃ы , и҆ꙁба́влены гм҃ъ . тыⷤ‍ⷷ проꙁове́шисѧ въꙁыска́нъ гра́дъ , и҆ не ѻ҆ста́вленъ ·
Глⷡ‍҇а , ѯ҃г · Кт҄о се́и прише́дыи ѿ е҆дема , чрьвле́ны ры́ꙁы е҆го ѿ восо́ра . се́и кра́сенъ въ ѹ҆творе́нїи ѕѣ́ло съ крѣпостїю . а҆ꙁъ гл҃ѧи пра́вдꙋ , и҆ сꙋд̾ спⷵнїа . почто̀ чрьвлены ры́ꙁы твоѧ̀ , и҆ ѻ҆де́жда твоа̀ ꙗ҆́ко и҆ꙁ̾гнеⷮшаго в̾ ти́сцѣ , и҆спо́лнена гнетѣнїѧ . и҆ ѿ ꙗ҆ꙁы́къ нѣсть мꙋ́жа со мно́ю , и҆ попрахъ ѧ҆̀ ꙗ҆́ростїю , и҆ сътро́хъ ѧ҆̀ ꙗ҆́ко пр́ьсть и҆ сведо́хъ кровь и҆хъ въ ꙁемлю · дн҃ь б҄о ѿданїѧ прїиде на ни́хъ , и҆ лѣто и҆ꙁбавленїѧ пристꙋпи́ло е҆сть . въꙁрѣх̾ , и҆ не бы́сть ни е҆ді́ного же помоⷳ‍҇ника . и҆ помы́слихъ , и҆ никто́же не поⷣѧ . і҆ и҆ꙁба́ви ѧ҆̀ мы́ш̾ца моѧ̀ , и҆ ꙗ҆́рость моа̀ настꙋпѝ на́ нѧ . и҆ попраⷯ ѧ҆̀ гнѣ́вомъ мои̑мъ , и҆ сведо́хъ кро́вь иⷯ въ ꙁе́млю · млⷵть гн҃ю помѧнꙋхъ и҆ нра́вы гн҃ѧ въ всемъ , в них̾ же г҃ь намъ ѿда́етъ · Гь҃ сꙋдїи бл҃гъ до́мꙋ і҆и̑л҃евꙋ . ѿда́етъ намъ по млⷵти свое́и , и҆ по мно́жествꙋ пра́вды е҆го . и҆ рече , ѹ҆бо лю́дїе моѝ ча́да не бꙋдⷮꙋ ѿвръжени . и҆ бы́сть и҆мъ на сп҃се́нїе ѿ всѧ́коѧ печа́ли · Ни ходата́и н҄и а҆гг҃лъ , н҄о саⷨ г҃ь сп҃се ѧ҆̀ . ꙁанѐ лю́биⷮ и҆хъ и҆ щади́тъ иⷯ . то́и ѧ҆̀ е҆сть и҆ꙁба́вилъ , и҆ поⷣꙗ҆́лъ ѧ҆̀ , и҆ въꙁнеслъ ѧ҆̀ въ всѧ̀ дн҃и вѣка . тїи же не покори́шаⷵ и҆ раꙁгнѣ́ваша дх҃ъ ст҃ыи е҆го . и҆ ѻ҆брати́сѧ и҆мъ на враждꙋ , то́и вое̑ва на́ нѧ . и҆ помѧнꙋ днѝ вѣчныѧ · Въꙁведыи ѿ ꙁемлѧ̀ пасты́рѧ ѻ҆́вцаⷨ своиⷨ · гдѣ е҆сть в̾ложи́выи в ниⷯ дх҃ъ ст҃ыи , и҆ въꙁведы́и десни́цею моѷсїа , мы́ш̾цею сла́вы е҆го . ѹ҆крѣпѣ вода̀ ѿ лицⷶ е҆мꙋ , сътворити е҆мꙋ и҆́мѧ вѣчно . и҆ проведе иⷯ с̾квоѕѣ беꙁнⷣꙋ , ꙗ҆́ко конѧ̀ с̾квоѕѣ пꙋсты́нѧ , и҆ ѹ҆ не трꙋди́шаⷵ , и҆ ꙗ҆́ко скоты по́ полю . сниде дх҃ъ ѿ г҃а и҆ настави и҆хъ . та́ко проведе люⷣ‍ꙵ своѧ̀ сътвори́ти тебѣ само́мꙋ и҆́мѧ сла́вно · Ѡ҆брати́сѧ ѿ нб҃си , и҆ ви́жⷣь ѿ до́мꙋ ст҃го свое̑го и҆ сла́вы . гдѣ е҆сть ре́вность твоѧ̀ , и҆ крѣ́пость твоѧ̀ . гдѣ е҆сть мно́жество млⷵти твое́ѧ , и҆ щедротъ твои̑хъ , ꙗ҆́ко претръпѣ намъ . ты̀ б҄о е҆си ѿц҃ъ на́ш̾ , а҆врааⷨ не ѹ҆вѣдѣ на́съ , і҆и̑л҃ь не поꙁна̀ наⷵ . н҄о ты̀ г҃и ѿц҃ъ наⷲ и҆спе́рва , і҆ и҆́мѧ твое на на́съ е҆сть · чт҄о ѹ҆клони́лъ е҆си на́съ г҃и ѿ пꙋти твое̑го , и҆ ѻ҆жести́лъ е҆си срⷣца на́ша ꙗ҆́ко не боѧ́тисѧ тебе · Ѡ҆брати́сѧ ра́бъ твоиⷯ ради , и҆ племенъ достоа́нїѧ твое̑го . да поне ма́ло наслѣ́димъ горы ст҃ыѧ твое́ѧ . проти́вницы на́ши попра́шⷶ ст҃ыню твою . быхомъ ꙗ҆́ко и҆спе́рва е҆гда̀ не владѣ на́ми , ни́же б҄ѣ наречен̾но и҆́мѧ твое на на́съ ·
Глⷡ‍҇а , ѯ҃д · Аще ѿвръꙁеши нб҃о , трепеⷮ прїимꙋтъ ѿ тебе го́ры . і҆ и҆ста́ютсѧ , ꙗ҆́ко та́етъ во́скъ ѿ лица̀ ѿгню̀ . и҆ пож̾жеⷮ ѻ҆́гнь сꙋпоста́ты твоѧ̀ , и҆ ꙗвѣ бꙋ́деⷮ и҆́мѧ гн҃е въ сопроти́вныⷯ . ѿ лица твое̑го ꙗ҆́ꙁы́цы въꙁмꙋтѧⷮсѧ . е҆гда̀ сътвориши сла́внаа , трепетъ прїимꙋтъ ѿ тебѐ го́ры . ѿ вѣка не слы́шахомъ , ниже ѻ҆́чи на́ши ви́дѣша б҃а ра́ꙁвѣ тебе . и҆ дѣла̀ твоа̀ ꙗ҆́же сътвори́ши тръпѧ́щим̾ т҄ѧ . млⷵть б҄о срѧ́щетъ творѧщиⷯ пра́вдꙋ , и҆ пꙋтѝ твоа̀ помѧнꙋт̾ · Се т҄ы раꙁ̾гнѣ́васѧ , и҆ м҄ы съгрѣшихомъ . сего ради прельсти́хомсѧ , и҆ бы́хомъ ꙗ҆ко нечи́сти вс҄и мы , ꙗ҆́ко по́ртъ нечи́стъ , вс҄ѧ пра́вда на́ша . и҆ ѻ҆падо́хомъ ꙗ҆́ко ли́ствїе , беꙁако́нїѧ ради на́шего , ꙗ҆ко вѣтръ прїѧⷮ на́съ . и҆ нѣсть приꙁыва́ющаго и҆́мѧ твое , и҆ помѧнꙋ н҄ы поⷣѧ́ти т҄ѧ . ꙗ҆ко ѿврати лицѐ свое ѿ на́съ , и҆ преда́сть н҄ы беꙁако́нїѧ ради на́шего · И҆ нн҃ѣ г҃и ѿц҃ъ нашъ е҆си т҄ы , мы́ же бе́рнїе , дѣ́ло рꙋкꙋ твое́ю всѝ м҄ы . не прогнѣва́исѧ на́ ны ѕѣло̀ , и҆ не помѧни во вре́мѧ беꙁако́нїи на́шихъ . и҆ нн҃ѣ приꙁри ꙗ҆́ко лю́дїе твоѝ вси м҄ы · Граⷣ ст҃го твое̑го быⷵ пꙋстъ сїѻ҆нъ ꙗ҆ко и҆ пꙋстъ бы́сть і҆ерⷵли́мъ на проклѧ́тїе . до́мъ ст҃ыи на́шъ и҆ сла́ва ю҆же блⷵви́ша ѿц҃ы на́ши , бы́сть ѻ҆гнемъ пож̾жена , и҆ всѧ̀ сла́внаѧ падо́шасѧ . и҆ ѻ҆ всемъ г҃и семъ претръпѣ и҆ премоⷧ‍҇ча̀ , и҆ смири н҄ы ѕѣ́ло ·
Глⷡ‍҇а , ѯ҃е · Ꙗвле́нъ бы́хъ не и́щꙋщимъ менѐ , ѻ҆брѣто́хсѧ не вопраша́ющимъ ѻ҆ мнѣ . реко́хъ с҄е е҆смь , странѣ , и҆же не приꙁва́ша и́мени мое̑го . простро́хъ рꙋцѣ своѝ весь дн҃ь , к лю́демъ не покарѧ́ющимсѧ , и҆ проти́вꙋ гл҃ющемъ . и҆же не ходи́ша пꙋте́мъ и҆́стин̾нымъ , н҄о въ слѣдъ грѣхъ свои̑хъ · Лю́дїе сїи раꙁ̾гнѣвающеи преⷣ лицемъ мои̑мъ прⷵно , тїи требы кладѧхꙋ въ ѻ҆гра́дѣхъ , и҆ кадѧхꙋ въ чре́пѣхъ бѣсомъ и́хже нѣсть . и҆ въ гро́бѣхъ и҆ в пеще́рахъ лежа́тъ со́нїи ради , и҆же ꙗ҆дѧ́тъ мѧ́са свина́ѧ , и҆ ю́хи требъ , ѻ҆скверне́ни сосꙋди и҆хъ всѝ . и҆же гл҃ютъ , ѿи̑дѝ ѿ менѐ и҆ не прикосни́сѧ мнѣ , ꙗ҆́ко чи́стъ е҆смь . сѐ ды́мъ ꙗ҆́рости моеѧ , ѻ́гнь гори́тъ в неⷨ всѧ̀ дн҃и . с҄е пи́шетсѧ предо мно́ю . не ѹ҆моⷧ‍҇чю дон̾деже ѿда́мъ в нѣдра и҆мъ грѣхѝ и҆хъ , и҆ грѣхѝ ѿц҃ъ иⷯ , гл҃етъ г҃ь . и҆же кажда́хꙋ на гора́хъ , и҆ на холмⷯѣ ѹ҆кори́ша мѧ . ѿда́мъ дѣлеса и҆хъ в нѣдра и҆мъ · Та́ко гл҃етъ г҃ь . и҆мже ѻ҆браꙁомъ ѻбрѣта́етсѧ ꙁеⷬ‍҇но на гро́ꙁнѣ . и҆ рекꙋт̾ , не погꙋбѝ е҆го , ꙗ҆́ко блⷵвенїе е҆сть в неⷨ . та́ко сътворю̀ слꙋжа́щаго м҄и ра́ди , и҆ не и́мамъ погꙋби́ти сего ради всѣхъ . і҆ и҆ꙁведꙋ е҆же и҆ꙁъ і҆а́кова племѧ̀ , і҆ и҆же и҆ꙁъ і҆ѹ́ды . и҆ наслѣдѧтъ горꙋ̀ ст҃ꙋю мою , и҆ причастѧ́тъ и҆ꙁбраннїи моѝ и҆ рабѝ моѝ , и҆ вселѧ́тсѧ т҄ꙋ . и҆ бꙋдꙋтъ в̾ дꙋбра́вѣ ѻ҆гра́ды ста́домъ , и҆ де́брь а҆хор̾скаѧ въ поко́ище говѧ́доⷨ людїи моих̾ , и҆же в̾ꙁыска́ша мене · Вы́ же ѻ҆ста́вившеи м҄ѧ , и҆ ꙁабы́вшей горꙋ ст҃ꙋю мою . и҆ готоваю̑щеи бѣсоⷨ трапе́ꙁꙋ , и҆сполнѧ́юще кꙋми́ромъ растворе́нїѧ . а҆ꙁъ преда́мъ ва́съ въ ѻ҆рꙋжїе , всѝ в҄ы сѣче́нїеⷨ падетѐ · Ꙗ҆́ко ꙁва́хъ васъ и҆ не послꙋшасте , гл҃ахъ и҆ преслꙋшасте . и҆ сътвори́сте лꙋка́вое предо мно́ю , и҆ егоже не въсхотѣхъ и҆ꙁво́листе · Сего ради тако гл҃етъ г҃ь . с҄е рабо́тающеи ми наꙗ̑дѧⷮсѧ , вы́ же въꙁа́лчете . с҄е рабо́таю̑щеи ми напїютсѧ , вы́ же въжа́жⷣете . с҄е работающеи ми въꙁра́дꙋюⷮсѧ вы́ же посрамитесѧ . с҄е рабо́тающеи ми въꙁвеселѧ́тсѧ въ весе́лїи срⷣца , вы́ же въꙁопїете въ бо́леꙁни срⷣца ва́шего , и҆ ѿ съкрꙋше́нїѧ дх҃ꙋ въспла́четесѧ . ѻ҆ста́нетъ б҄о и҆́мѧ ва́ше въ насыще́нїе и҆ꙁ̾бра́ннымъ мои̑мъ , ва́съ же и҆ꙁбїетъ г҃ь · Рабо́тающиⷨ же е҆мꙋ проꙁове́тсѧ и́мѧ но́во . е҆же блⷵвитсѧ на ꙁемлѝ , блⷵвѧтъ б҄о б҃а и҆стин̾на . и҆ кленꙋщеисѧ на ꙁемлѝ , кленꙋтсѧ бм҃ъ и҆́стин̾нымъ . ꙁабꙋдꙋтъ б҄о печа́ль свою прьвꙋю , и҆ не въꙁы́идетъ и҆мъ на срⷣце · Бꙋ́деⷮ б҄о нб҃о но́во , и҆ ꙁемлѧ̀ но́ва , и҆ не помѧнꙋтъ прьвыхъ . и҆ не въꙁы́идетъ на срⷣце и҆хъ , н҄о ра́дость и҆ весе́лїе ѻ҆брѧ́щⷮꙋ на не́и · Ꙗ҆́ко с҄е а҆ꙁъ творю̀ і҆ерⷵли́мꙋ весе́лїе , и҆ лю́демъ мои̑мъ ра́дость . и҆ весе́лїе бꙋдꙋ къ і҆ерⷵли́мꙋ , и҆ въꙁра́дꙋюсѧ ѻ҆ лю́дехъ мои̑хъ . и҆ ксемꙋ не ѹ҆слы́шитсѧ в немъ гла́съ пла́ча , ни гласъ во́плѧ . и҆ не бꙋдет̾ т҄ꙋ младе́нецъ ни ста́рецъ , и҆же не наплънитъ лѣтъ свои̑хъ , бꙋдеⷮ б҄о ю́ныи ста лѣтъ , ѹ҆мира́ѧи же грѣшникъ ста лѣтъ . и҆ про́клѧтъ бꙋдетъ · И҆ съградѧ́тъ домы̀ , и҆ вселѧ́тсѧ . и҆ насадѧⷮ виногра́ды , и҆ тїи и҆ꙁъꙗ̑дѧⷮ жита̀ и҆хъ , и҆ не соградѧ́тъ , и҆ни вселѧⷮсѧ . и҆ не наса́дѧтъ , і҆ и҆ни и҆ꙁъꙗ̑дѧ́т̾ · Под ниⷨ б҄о дре́ва животнаго бꙋдꙋтъ людїи моиⷯ дѣлеса̀ , трꙋдъ свои̑хъ ѻ҆бет̾шаⷮ . і҆ и҆ꙁбра́ннїи моѝ не трꙋдѧтсѧ воⷮще и҆ не поро́дѧтъ ча́дъ на проклѧ́тїе . ꙗ҆́ко племѧ̀ блⷵвено е҆сть бм҃ъ , и҆ внꙋцы и҆хъ с ни́ми бꙋдꙋтъ . и҆ бꙋдетъ преже въꙁва́нїѧ и҆хъ , а҆ꙁъ послꙋшаю и҆хъ . е҆ще гл҃ещемъ и҆м̾ , рекꙋ что е҆сть · Тогда̀ во́лци и҆ а́гньцы напасꙋтсѧ вкꙋпѣ , и҆ ле́въ ꙗ҆́ко во́лъ и҆ꙁ̾ꙁо́блетъ плѣвы . ꙁмїѧ̀ ꙁе́млю ꙗ҆́ко хлѣбъ . не вредѧ́тъ ни и҆скаꙁѧⷮ въ горѣ ст҃ѣи моеи , гл҃етъ г҃ь ·
Глⷡ‍҇а , ѯ҃ѕ · Тако гл҃етъ г҃ь , нб҃о прⷵтлъ мои , а҆ ꙁемлѧ̀ поⷣно́жїе но́гꙋ моею . кїи хра́мъ съгради́те м҄и , и҆л҄и кое мѣсто поко́ища мое̑го . вс҄е б҄о сътворѝ рꙋка̀ моѧ , и҆ с҄е е҆сть всѐ мое , гл҃етъ г҃ь · И҆ на кого въꙁрю̀ , н҄о на кро́ткаго и҆ молчали́ваго , и҆ трепе́щꙋщаго словесъ моиⷯ . беꙁако́нниⷦ‍҇ же ꙁакала́ѧи телець , ꙗ҆́ко ѹ҆бива́ѧи ѱа̀ · И҆ приносѧ́и крꙋпы̀ пшеничны ꙗ҆́ко кро́вь свиню . даѧй ѳимїамъ бѣлъ на па́мѧть , ꙗ҆́ко и҆ хꙋлѧ́и · Сїи б҄о и҆ꙁ̾бра́ша пꙋтѝ своѧ , и҆ ѻ҆гнꙋше́нїѧ и҆хъ ꙗ҆́же дш҃а иⷯ и҆ꙁво́ли . и҆ а҆ꙁъ съберꙋ рꙋга́нїѧ и҆хъ , и҆ грѣхѝ и҆хъ ѿда́мъ и҆мъ . ꙗ҆ко въꙁва́хъ ѧ҆̀ и҆ не послꙋшаша мене , гл҃ахъ . и҆ преслꙋшаша . и҆ сътвори́ша ѕло предо мною , и҆ егоже не хотⷯѣ и҆ꙁво́лиша · Слы́шите гл҃ъ гн҃ь , трепещꙋщеи словесе е҆го . рцѣте бра́тїа ненави́дѧщимъ васъ , и҆ гнꙋша́ющиⷨсѧ . да и́мѧ гн҃е просла́витсѧ , и҆ ꙗ҆виⷮсѧ ра́дость и҆хъ , и҆ ѻ҆ни посрамѧ́тсѧ · Гла́съ во́плѧ ѿ града , глⷵа ѿ хра́ма бж҃їѧ , гласъ гн҃ь ѿда́юща ѿдаа́нїе съпротивѧ́щимсѧ · Прежде ражⷣа́ю̑щи рожде́нїѧ , прежде пришествїѧ болѣꙁни рожества ѿбѣже , и҆ породѝ мꙋжескъ полъ . кто е҆сть слы́шавъ си́цево , кто́ ли ви́дѣвъ си́це а҆ще е҆сть роди́ла ꙁемлѧ̀ съ бо́леꙁнїю въ е҆ді́нъ дн҃ь , и҆ роди́сѧ страна̀ е҆ди́ною , ꙗ҆́ко поболѣ и҆ родѝ сїѻ́нъ дѣти своѧ . а҆ꙁъ же да́хъ наде́жꙋ т҄ꙋ , и҆ не помѧнꙋ мене , рече г҃ь . не сътвориⷯ л҄и ѹ҆бо а҆ꙁъ плодѧ́щеѧ , и҆ непло́две , рече г҃ь · Радꙋитесѧ въкꙋпѣ съ і҆ерⷵлимомъ , и҆ тръжествꙋите в немъ вс҄и любѧ́щеи е҆го . радꙋитесѧ въкꙋпѣ , ра́дꙋитесѧ всѝ е҆ли́цы пла́касте по нем̾ да с̾са́вше насы́титесѧ ѿ сес̾цъ ѹ҆тѣше́нїѧ е҆го , да с̾са́вше насы́титесѧ ѿ въхо́да сла́вы е҆го · Ꙗ҆́ко с҄е гл҃етъ г҃ь , с҄е аⷥ съвращꙋ в нѧ̀ ꙗ҆́ко рѣкꙋ ми́ра , и҆ ꙗ҆́ко пото́къ потоплѧ́ющъ сла́вꙋ ꙗ҆ꙁы́коⷨ дѣти и҆хъ на ра́мꙋ въꙁ̾дви́гнꙋтсѧ , и҆ на колѣнꙋ ѹ҆тѣшатсѧ . ꙗ҆́коже кого мт҃и е҆го ѹ҆тѣша́етъ , та́коже и҆ а́ꙁъ ѹ҆тѣшꙋ в҄ы . и҆ въ і҆ерⷵлимѣ ѹ҆тѣшитесѧ , и҆ ѹ҆ꙁрите и҆ въꙁра́дꙋе̑тсѧ срⷣце ваше . и҆ ко́сти ва́ша ꙗ҆́ко трава̀ проꙁѧ́бнꙋтъ . и҆ поꙁна́етсѧ рꙋка̀ гн҃ѧ чтꙋщимъ и҆̀ , и҆ въс̾претиⷮ непокарѧ́ющимсѧ · Се́ бо г҃ь ꙗ҆ко ѻ҆́гнь прїидетъ , и҆ ꙗ҆́ко бꙋрѧ ѻ҆рꙋжїе е҆го . въꙁда́ти ꙗ҆́ростїю ѿмще́нїѧ своѧ , и҆ ꙁапреще́нїе въ пла́мени ѻ́гньнѣ . ѻ҆гнемъ б҄о гн҃имъ ѻ҆сꙋдиⷮсѧ вс҄ѧ ꙁемлѧ̀ , и҆ ѻ҆рꙋжїемъ е҆го всѧ́ка плоть , мно́ѕи ꙗ҆́ꙁвени бꙋдⷮꙋ гм҃ъ · ѻ҆чистѧ́щеи же сѧ и҆ ѻ҆свѧща́ющеисѧ въ градѣхъ , и҆ преⷣ две́рми . ꙗ҆́дꙋщеи мѧса свина , и҆ меръꙁость , и҆ мы́ш̾ , вкꙋпѣ поги́бнⷮꙋ , рече г҃ь . а҆ꙁ же дѣлеса и҆хъ и҆ раꙁꙋмы иⷯ  , приведꙋ̀ събра́ти вс҄ѧ страны̀ и҆ ꙗ҆ꙁы́ки · И҆ прїидꙋтъ и҆ ѹ҆ꙁрѧ́тъ сла́вꙋ мою . и҆ ѻ҆ста́влю на ни́хъ ꙁна́менїѧ , и҆ послю̀ ѿ нихъ спасаемыхъ въ ꙗ҆ꙁы́ки въ тарси́съ · И҆ въ фꙋдъ , и҆ в лѷдъ , и҆ в мосо́хъ , и҆ въ ѳове́ль , и҆ въ е҆ла́дꙋ , и҆ въ ѻстровы да́лнѧѧ . и҆же не слы́шаша и҆мени мое̑го , ни сⷮꙋ видѣли сла́вы моеѧ , и҆ въꙁвѣстѧⷮ сла́вꙋ мою въ ꙗ҆ꙁы́цехъ · И҆ приведⷮꙋ бра́тїю вашꙋ ѿ всⷯѣ странъ , даръ гв҃и , съ ко́ньми и҆ съ ѻ҆рꙋжїемъ , на колесницахъ м̾щахъ подъ сѣнїю , въ ст҃ыи гра́дъ і҆ерⷵлимъ , рече г҃ь . ꙗ҆́коже принесо́ша сн҃ове і҆и̑л҃еви жрътвы и҆хъ съ ѱалмы̀ въ до́мъ гн҃ь . и҆ ѿ тѣхъ пои̑мꙋ себѣ жерца̀ и҆ левѷтъ рече г҃ь · Ꙗ҆́коже б҄о нб҃о но́во , и҆ ꙁеⷨлѧ̀ но́ва , е҆же а҆ꙁъ творю̀ пребꙋдетъ предо мно́ю , гл҃етъ г҃ь . та́ко ста́неⷮ племѧ̀ ва́ше і҆ и́мѧ ва́ше · И҆ бꙋдеⷮ мⷵць ѿ мⷵца , и҆ сꙋбо́та ѿ сꙋбо́ты . и҆ прїидетъ всѧка пло́ть , поклони́тисѧ предо мно́ю въ і҆ерⷵлимѣ , реⷱ‍҇ г҃ь · И҆ и҆ꙁы́идⷮꙋ и҆ ѹ҆ꙁрѧтъ трꙋпы члчⷵки , престꙋпи́вшихъ ѻ҆ мнѣ . чрьвь б҄о и҆хъ не скончаетсѧ , и҆ ѻ́гнь и҆х̾ не ѹ҆га́снетъ . и҆ бꙋдꙋтъ въ поꙁо́рь все́и пло́ти ·
Коне́цъ кни́гъ пррⷪ‍҇ка і҆са́їѝ . и҆́мать в себѣ гла́въ , ѯ҃ѕ ·
