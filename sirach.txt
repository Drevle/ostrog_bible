КНИГА ПРЄМРGОСТЬ И҆СЂСА СН҃А СИ҆РА́ХОВА
Глⷡ‍҇а , а · Всѧка премꙋдрость ѿ г҃а , и҆ с ниⷨ е҆сть въ вѣки . пѣска мо́рьскаго и҆ каплѧ дождевъныѧ , и҆ дн҃и вѣка кт҄о и҆ꙁочтетъ . высотꙋ нб҃се , и҆ широтꙋ ꙁемли , и҆ беꙁднꙋ , и҆ премꙋдрость кт҄о и҆слѣдитъ . прежде всⷯѣ съꙁдасѧ премꙋдрость , и҆ раꙁꙋмъ мꙋдрости ѿ вѣка · Ко́рень премꙋдрости комꙋ ѿкрысѧ , и҆ коварьство е҆ѧ кт҄о раꙁꙋмѣ . е҆ді́нъ е҆сть премꙋдръ страшенъ ѕѣло , сѣдѧ́и на престолѣ свое̑мъ г҃ь . сам̾ съꙁда̀ ю҆̀ , и҆ ви́дѣ и҆ꙁочте ю҆̀ , и҆ пролїа ю҆̀ на всѧ̀ дѣла своѧ съ всѧ́кою пло́тїю , по данїю е҆го и҆ дарова ю҆̀ любѧ́щиⷨ е҆го · Страхъ гн҃ь сла́ва и҆ похвала и҆ веселіе , и҆ вѣнецъ ра́дости . страх̾ гн҃ь въꙁвесели́тъ срⷣце , и҆ дасть веселїе и҆ ра́дость и҆ долгодн҃ьствїе · Боѧщемꙋсѧ г҃а бл҃го бꙋдетъ на послѣди , и҆ въ дн҃ь сконча́нїѧ е҆го ѻ҆брѧ́щетъ блгⷣть · Нача́ло премꙋ́дрости боѧ́тисѧ б҃а , и҆ съ вѣрными въ ложеснѣхъ съꙁдасѧ иⷨ · И҆ съ чл҃ки ѻ҆снова́нїе вѣчно ѹ҆гнеꙁди , и҆ съ сѣменемъ и҆хъ ѹ҆вѣритрсѧ . насыще́нїе премꙋдрости боѧ́тисѧ г҃а , и҆ ѹ҆по́итъ иⷯ ѿ плоⷣ свои̑хъ · Весь до́мъ еѧ̀ и҆споⷧ‍҇нитъ желанїи , и҆ сосꙋды ѿ жиⷮ еѧ̀ . вѣнец̾ мꙋдрости страхъ гн҃ь , въꙁъцвѣта́ѧи ми́ръ , и҆ ꙁдравїю и҆сцѣлеленїе и҆ ви́дѣ и҆ сочте ю҆̀ · хꙋдожество и҆ вѣдѣнїе ра́ꙁꙋма ѻ҆дожди , и҆ сла́вꙋ дръжащихъ ю҆̀ въꙁнесе · Ко́рень премꙋдрости боѧ́тисѧ г҃а , и҆ вѣтви еѧ̀ долгодн҃ьствїе · не мо́жеⷮ ꙗ҆́рость неправеⷣна ѻ҆правди́тисѧ , часть б҄о ꙗ҆́рости е҆го паденїе е҆мꙋ · до времени сътръпитъ долготръпеливыи , и҆ напо́слѣдь воꙁдасть е҆мꙋ веселїе . до времене съкры́етъ словеса̀ своѧ , и҆ ѹ҆стни вѣрныхъ и҆сповѣдѧтъ ра́ꙁꙋмъ е҆го · Въ сокровищеⷯ премꙋдрости притча хꙋдожества , ме́рꙁость же грѣшникꙋ бл҃гочестїе · Вожделѣвъ премꙋдрости съблюди ꙁа́повѣди , и҆ г҃ь т҄и ю҆̀ подасть · Премꙋдрость б҄о и҆ накаꙁа́нїе страⷯ гн҃ь , и҆ бл҃говоленїе е҆го вѣра и҆ кротость · Не противи́сѧ стра́хꙋ гн҃ю , и҆ не пристꙋпи к немꙋ срⷣцемъ сꙋгꙋ́бым̾ , не поⷣсꙋжⷣа́исѧ ѹ҆сты̀ чл҃ческими , и҆ ѹ҆стнамъ свои̑мъ во́нми · Не въꙁносисѧ да не ѿпа́деши , и҆ наведеши дш҃и свое́и беꙁъчестїе . и҆ ѿкры́етъ г҃ь та́ины твоѧ , и҆ посредѣ со́нма ниꙁложиⷮ т҄ѧ . ꙗ҆́ко не пристꙋпилъ е҆си стра́хꙋ гн҃ю , и҆ срⷣце твое и҆сполнь лꙋкавъства ·
Глⷡ‍҇а , в҃ · Чадо а҆ще пристꙋпа́еши работати гв҃и бг҃ꙋ , ѹ҆готови дш҃ꙋ свою въ и҆скꙋшенїе · Ѹ҆прави срⷣце свое и҆ сътръпи , и҆ не тщисѧ въ времѧ наведенїѧ . прилѣписѧ е҆мꙋ и҆ не ѿстꙋпи , да въꙁра́стеши на послѣдокъ твои · Вс҄е е҆лико а҆ще нанесено т҄и бꙋдет̾ прїими , и҆ во иꙁмѣненїю смиренїа свое̑го длъготръпи · Ꙗ҆́ко въ ѻ҆гни и҆скꙋшаеⷮсѧ ꙁла́то , и҆ чл҃ци прїѧ́тни въ пещи смире́нїѧ · Вѣрꙋи е҆мꙋ и҆ ꙁастꙋпитъ т҄ѧ , и҆ ѹ҆пра́ви пꙋтѝ своѧ и҆ ѹ҆пова́и нань · Боѧ́щїисѧ г҃а пождѣте млⷵти е҆го , и҆ не ѹ҆клони́тесѧ да не падете · Боѧ́щїисѧ г҃а вѣрꙋите е҆мꙋ , и҆ не и́мать ѿпа́сти м̾ꙁда ва́ша · Боѧ́щїисѧ г҃а надѣ́итесѧ на бл҃гаѧ , и҆ веселїе вѣка и҆ млⷵть · Воꙁрите на древнѣа ро́ды и҆ ви́дите , кт҄о ѹ҆бо вѣрова гв҃и и҆ посты́дѣсѧ · ли кт҄о пребы́сть въ стра́сѣ е҆го ѻ҆стависѧ . и҆л҄и кт҄о приꙁва е҆го и҆ преꙁрѣ и҆̀ · Ꙁане щедръ и҆ млⷵтивъ г҃ь , и҆ ѻ҆ставлѧеⷮ грѣхи , и҆ сп҃сеⷮ въ времѧ скорби · Го́ре срⷣцеⷨ страшливоⷨ и҆ рꙋкаⷨ ѻ҆слабле́наⷨ , и҆ грѣшникꙋ ходѧ́щꙋ на двѣ стеѕи · Горе срⷣцꙋ ѻ҆слабленꙋ ꙗ҆́ко не вѣрꙋеⷮ , сего ради непокровенно бꙋдеⷮ · Го́ре вамъ погꙋбльшиⷨ тръпенїе , и҆ чт҄о сътворите е҆гда посѣтитъ г҃ь · Боѧ́щїисѧ г҃а не противѧⷮсѧ гл҃омъ е҆го , и҆ любѧ́щїи е҆го съхранѧ́тъ пꙋти е҆го . боѧ́щїисѧ г҃а пои́щⷮꙋ бл҃҃говоленїѧ е҆го , и҆ любѧ́щїи е҆го и҆полнѧⷮсѧ ꙁакона · Боа́щїисѧ г҃а ѹ҆готовѧⷮ срⷣца своа , и҆ преⷣ нимъ смирѧ́тъ дш҃а своѧ . да въпадеⷨсѧ в рꙋцѣ гн҃и , а҆ не в рꙋцѣ чл҃чески . ꙗ҆́ко б҄о вели́чїе е҆го та́ко млⷵть е҆го ·
Глⷡ‍҇а , г҃ · Мене ѿц҃а послꙋша́ите ча́да и҆ си це твори́те да сп҃сетесѧ . г҃ь б просла́ви ѿц҃а на ча́деⷯ , и҆ сꙋдъ мт҃рнь ѹ҆тверди на сн҃ѣхъ · Чты ѿц҃а ѻ҆цыстиⷮ грѣхи , и҆ ꙗ҆́ко со кровѣщꙋѧ́и прославлѧ́ѧи ма́терь свою . чты́и ѿц҃ въꙁвесели́тсѧ ѻ҆ чадѣхъ , и҆ въ дн҃ь мо́льбы е҆го по слꙋшанъ бꙋдетъ · Прославлѧ́ѧи ѿц҃а долгодн҃ьство вати бꙋдеⷮ , и҆ послꙋша́ѧ г҃а поко́иⷮ мт҃рь свою . ꙗ҆́коже влⷣкама послꙋжитъ рождьшима е҆го · дѣ ломъ и҆ словомъ чт҄и ѿц҃а твое̑го , да наи́деⷮ т҄ блⷵве́нїе ѿ него̀ . блⷵвенїе б҄о ѿч҃е ѹ҆твръжаетъ до́ мы чаⷣ , клѧ́тва же матернѧ и҆скоренева́етъ ѻ҆сно ва́нїѧ · Не сла́висѧ въ бесчестїи ѿц҃а твое̑го нѣсть бо т҄и слава въ бесчестїи . сла́ва б҄о чл҃кꙋ ѿ чести ѿц҃а е҆го , и҆ поношенїе ча́домъ ма́ти въ беⷥславїи · Ча́до ꙁастꙋпи въ старости ѿц҃а своеⷢ‍҇ не ѻ҆скорби е҆го въ животѣ е҆го · а́ще и҆ раꙁꙋмомъ ѻ҆скꙋдѣваѐтъ прощенїе и҆мѣи , и҆ не ѻ҆беꙁ̾чест е҆го все́ю крѣпостїю свое́ю · Млⷵть б҄о ѿч҃а не ꙁабве на бꙋдетъ , и҆ въ грѣхъ мѣсто приѕиждетъ т҄ сѧ . въ дн҃ь скобри твоеѧ въспомѧнеⷮ т҄и сѧ ꙗ҆́ко таеⷮ леⷣ ѿ ꙁноѧ , сице растаюⷮ ти сѧ грѣхи Ко́ль хꙋленъ ѻ҆ставлѧ́ѧи ѿц҃а , и҆ проклѧⷮ гм҃ъ раꙁ дража́ѧи мт҃рь свою · Чадо дѣ́ла своа съ кротос тїю препроважда́и , и҆ чл҃коⷨ прїѧ́тном̾ въꙁлю́б ленъ бꙋдеши · Є҆лма великъ е҆си толма смирѧ́исѧ и҆ преⷣ гм҃ъ ѻ҆брѧ́щеши блгⷣть · Ꙗ҆́ко ве́лїѧ си́л гн҃ѧ , и҆ смиренными сла́витсѧ · Вы́ш̾ше себе не и҆ щи , и҆ крѣпша себе не и҆спыта́и . ꙗ҆́же т҄и пове лѣва́ютъ сїѧ раꙁꙋмѣва́и , нѣсть б҄о тѝ потре ба та́иных̾ · Въ и҆ꙁбытцѣ дѣлъ своиⷯ не распы та́и , вѧще б҄о ра́ꙁꙋма чл҃ческаго покаꙁа́но т бысть · Мно́ги б҄о прельсти мнѣнїе и҆хъ , и҆ мнѣ нїе лꙋка́вно погꙋби со́вѣсть и҆хъ · И҆ любѧ бѣдꙋ впада́етъ в ню . срⷣце жесто́ко ѻ҆ꙁло би́тсѧ на послѣ́дь · Срⷣце жесто́ко ѻ҆тѧготи́т сѧ болѣꙁньми , и҆ грѣшникъ приложитъ грѣхи на грѣхи · Наведе́нїѧ велича́ваго нѣсть и҆сцѣле́нїѧ , са́дъ б҄о лꙋкаⷡ‍҇ствїа въкорени́сѧ в немъ · Срⷣце раꙁꙋми́ваго раꙁꙋмѣетъ при́тчю , и҆ ѹ҆́хо послꙋшли́во въжелѣ́нїе премⷣꙋраго · ѻ҆́гнь палѧщъ ѹ҆гаситъ вода̀ , и҆ млⷵтыни ѻ҆чиститъ грѣхи · Въꙁда́ѧи блгⷣти помни́мъ быва́етъ прⷵно , и҆ въ врѣмѧ паде́нїѧ свое̑го ⷬ‍҇̀ⷧ‍҇ . ѻ҆брѧщетъ ѹ҆тверже́нїе ·
Глⷡ‍҇а , д҃ · Ча́до живота̀ ни́щаго не лиши , и҆ не ѹ҆мини ѻ҆́чїю просли́вꙋ · дш҃и а҆́лчющи не ѻ҆скорби , и҆ не раꙁгнѣваи мꙋ́жа в нищетѣ е҆го · Срⷣце раꙁдраже́ное не превъꙁмꙋти , и҆ не неси ми́мо требꙋ́ющаго даа́нїѧ  · И҆ раба̀ скорбѧща не ѿрѣ́и , и҆ не ѿврати лица свое̑го ѿ ни́щаго · ѿ требꙋющаго не ѿврати ѻ҆́чїю , и҆ не да́ждь мѣста чл҃кꙋ клѧти т҄ѧ · Кленꙋщемꙋ б҄о тѧ в го́рести дш҃а е҆го , мльбы ѹ҆слы́шитъ сътвори́выи е҆го · Прїѧ́телѧ събо́рищꙋ твори себе , и҆ кнѕю смирѧи главꙋ свою · Приклони ѹ҆́хо свое ни́щемꙋ , и҆ ѿвѣщаи е҆мꙋ въ кро́тости ми́рно · И҆ꙁми ѻ҆биди́маго и҆ꙁ рꙋки ѻ҆бидѧщаго и҆̀ , и҆ не и҆ꙁнемага́и е҆гда сꙋди́ши · Бꙋди си́рымъ ꙗ҆́ко ѿц҃ъ , и҆ в мꙋж́а мѣсто мт҃ри и҆хъ · и бꙋдеши ꙗ҆́ко сн҃ъ вы́шнѧго , и҆ въꙁлю́битъ т҄ѧ паче мт҃и твоѧ · Премꙋдрость сн҃ы своѧ въꙁнесе , и҆ ꙁастꙋпаеⷮ и҆скꙋщиⷯ е҆ѧ · Любѧ́и е҆ѧ̀ лю́битъ жи́ꙁнь , и҆ ѹ҆тренюю̑ще к неи и҆сплънѧтсѧ житїѧ весе́ла · дръжа́исѧ еѧ̀ наслѣдитъ сла́вꙋ , и҆дѣже ѹ҆бо вхо́дитъ блⷵвиⷮ и҆̀ г҃ь · Слꙋжа́щи е́и слꙋжаⷮ ст҃омꙋ , и҆ любѧ́щиⷯ ю҆̀ лю́биⷮ г҃ь . послꙋшаѧи е҆ѧ сꙋдѝтъ ꙗ҆ꙁы́ки , и҆ внима́ѧи е́и вселитсѧ надѣѧ́сѧ . а҆́ще вѣ́рꙋеши наслѣди́ши ю҆̀ , и҆ въ ѻ҆дръжа́нїи бꙋдеⷮ ро́дъ е҆го · Ꙗ҆́ко раꙁвраще́но хо́дитъ с нимъ въ прьвыхъ . бо́ѧꙁнь же и҆ страⷯ наведетъ на́нь , и҆ помꙋчитъ е҆го в накаꙁа́нїи свое̑мъ , дондеже вѣ́рꙋ и҆ме́тъ дш҃и е҆го . и҆скꙋситъ е҆го въ ѻ҆правда́нїихъ еѧ̀ , и҆ па́ки въꙁрати́тсѧ прѧ́мо к немꙋ и҆ въꙁвесели́тъ и҆̀ . и҆ ѿкры́етъ е҆мꙋ та́ины своѧ . а҆́ще ꙁаблꙋ́дитъ ѻ҆ста́виⷮ е҆го , и҆ преда́сть е҆го в рꙋцѣ паде́нїѧ е҆го · Соблюдѝ вре́мѧ и҆ съхрани́сѧ ѡ лꙋка́ваго , и҆ ѻ҆ дш҃и свое́и не постыди́сѧ · Є҆сть б҄о стꙋдъ наводѧ́и грѣхъ , и҆ е҆сть стꙋдъ сла́ва и блгⷣть И҆ не прїимѝ лица̀ на дш҃ꙋ свою , и҆ не срамлѧисѧ ѻ҆ паде́нїи свое̑мъ · не воꙁбранѝ словесѐ въ времѧ сп҃сенїѧ , словомъ б҄о поꙁнана бꙋдеⷮ премꙋдрость и҆ накаꙁа́нїе гл҃анїемъ ꙗ҆ꙁы́ка . не прерѣка́и проти́вꙋ и҆́стинны , ѻ҆ ненакаꙁа́нїи свое́мъ срамѧ́исѧ · Не стыди́сѧ и҆сповѣда́ти грѣхѝ своѧ и҆ не понꙋжда́и быстрины̀ рѣчныѧ · и҆ не поⷣстели́сѧ мꙋжꙋ бꙋю , и҆ не ѻ҆бини́сѧ лица̀ си́лнаго . до см҃рти подвиꙁа́исѧ по и́стин̾нѣ , и҆ г҃ь б҃ъ побо́рет по тебѣ · Не бꙋди ско́ръ ꙗ҆ꙁы́комъ свои̑мъ , и҆ лѣни́въ и҆ слабъ в дѣлѣх̾ свои̑хъ · не бꙋди ꙗ҆́ко ле́въ въ домꙋ свое̑мъ , и҆ велича́ѧсѧ въ рабеⷯ своиⷯ · Не бꙋди рꙋка̀ твоѧ просте́рта на вꙁѧ́тїе , и҆ на ѿда́нїе съгбе́на ·
Глⷡ‍҇а , е҃ · Не належѝ и҆мѣнїи свое̑мъ , и҆ не рцѝ самодово́лно ми е҆сть . не послѣдꙋ́и дш҃и свое́и и҆ крѣпости свое́и ходи́ти въ по́хотехъ срⷣца твое̑го . и҆ не рцѝ кто́ мѧ преможетъ , г҃ь б҄о м̾стѧ́и ѿм̾стиⷮ т҄и . не рцы съгрѣши́хъ и҆ что́ ми бы́сть , г҃ь б҄о е҆сть долготерпе́ливъ . ѻ҆ ѻ҆цище́нїи беꙁъ стра́ха не бꙋди , прилагати грѣхѝ на грѣхѝ · И҆ не рцѝ щедрота̀ е҆го мно́га е҆сть , мно́жество грѣхъ моиⷯ ѻ҆цисти́тъ · Млⷵть бо и҆ гнѣвъ ѹ҆ него , и҆ на грѣшницѣхъ бꙋдетъ ꙗ҆́роⷵ е҆го · Не медлѝ ѻ҆брати́тисѧ къ г҃ꙋ , и҆ не ѿлага́и дн҃ь ѿ дн҃е . внеꙁа́пꙋ б҄о и҆ꙁы́идетъ гнѣвъ гн҃ь , и҆ въ времѧ мести поги́бнеши · Не ѹ҆поваи на и҆мѣнїѧ непра́ведна , ничто́же б҄о польꙁꙋ́еши въ дн҃ь наведе́нїѧ · Не вѣ́и всѧ́цѣмъ вѣтромъ , и҆ не ходѝ всѧцѣмъ пꙋтемъ неподо́бнымъ , си́це грѣшникъ двоꙗ҆́ꙁы́ченъ . бꙋди ѹ҆тверженъ въ ра́ꙁꙋмѣ свое̑мъ , и҆ е҆дїно ти бꙋди сло́во твое · Бꙋди скоръ в̾ послꙋшанїи свое̑мъ , и длъготръпѣ́нїемъ ѿвѣщава́и ѿвѣтъ · А҆ще е҆сть в тебѣ раꙁꙋмъ ѿвѣща́и и҆́скренемꙋ , а҆ще ли ни то бꙋ́ди рꙋка̀ твоѧ на ѹ҆стѣхъ твои̑хъ · Ꙗ҆́ко сла́ва и҆ бесче́стїе в̾ бесѣдѣ , и҆ ꙗ҆́ꙁыкъ чл҃чь паденїе е҆мꙋ · Не словѝ шепоⷮниⷦ‍҇ и҆ ꙗ҆ꙁы́комъ свои̑мъ не ѹ҆ловлѧ́и · ѻ҆ та́ти бо стꙋдъ е҆сть , и҆ ꙁаꙁо́ръ лꙋка́въ ѻ҆ двоꙗ̑ꙁы́чнѣмъ . ѻ҆ вели́цѣ и҆ ѻ́ ма́лѣ раꙁꙋмѣва́и ·
Глⷡ‍҇а , ѕ҃ · И въ дрꙋга мѣсто не бꙋди враⷢ‍҇ и҆мѧ б҄о лꙋка́во стꙋдъ и҆ поноше́нїе наслѣдитъ , сеи грѣшникъ двоꙗ̑ꙁы́ченъ . не въꙁноси себе совѣтомъ дш҃и своеѧ · Ли́ствїе свое поꙗ̑сѝ и҆ пло́дъ свои погꙋби́ши , и҆ ѻ҆ста́виши себе ꙗ҆ко древо сꙋхо · дш҃а лꙋка́ва погꙋбитъ стѧжа́вшаго ю҆̀ , и҆ ра́доⷵ враго́мъ е҆го сътвори́тъ · Горта́нь сла́докъ ѹ҆мно́житъ дрꙋги своѧ , и ꙗ҆ꙁы́къ доброгл҃ивъ ѹ҆мно́житъ добрꙋ бе́сѣдꙋ · Смирѧ́ющїисѧ с тобо́ю да бꙋдꙋтъ мно́ѕи , совѣтнициⷤ‍ⷷ твоѝ е҆дїнъ ѿ ты́сѧщъ . а҆ще притѧжа́еши дрꙋга въ и҆скꙋше́нїи , стѧжѝ е҆го и҆ не ско́ро ѹ҆вѣрисѧ е҆мꙋ . е҆сть б҄о дрꙋгъ въ времѧ е҆го , и҆ не пребꙋдетъ въ времѧ ско́рби твоеѧ · И҆ е҆сть дрꙋгъ пременѧ́ѧисѧ въ вра́га , и҆ сва́ръ поноше́нїѧ твое̑го ѿкрыеⷮ · И҆ е҆сть дрꙋгъ ѻ҆бѣщникъ трапе́ꙁаⷨ , и҆ не пребꙋдетъ въ времѧ скорби твоеа и҆ в добрѣ твое̑мъ бꙋдетъ ꙗ҆́ко ты̀ , и҆ на рабѝ твоѧ дерꙁа́етъ · А҆ще смире́нъ бꙋдеши бꙋдетъ на́ тѧ , ѿ лица̀ твое̑го съкры́етсѧ . ѿ вра́гъ своиⷯ ѿлꙋчи́сѧ , и҆ ѿ дрⷢ‍҇ꙋ своиⷯ внима́и . дрꙋгъ вѣренъ кровъ крѣпокъ , ѻ҆брѣты́и же е҆го ѻ҆брѣте сокровище · дрꙋгови вѣрнꙋ нⷵѣ и҆ꙁмѣ́ны , и҆ нѣсть мѣрила добротѣ е҆го · дрꙋгъ вѣреⷩ‍҇ ѹ҆тѣ́ха е҆сть жи́тїю , и҆ боѧ́щїисѧ г҃а ѻ҆брѧ́щꙋтъ е҆го · Боѧ́щїисѧ г҃а пра́вѧтъ дрꙋжбꙋ е҆го , ꙗ҆́коже б҄о саⷨ тако и҆́скренїи е҆го · Ча́до ѿ ю́ности свое́и и҆ꙁбери накаꙁа́нїе , и҆ до сѣдины ѻ҆брѧ́щеши премꙋдрость · Ꙗ҆́коже ѻ҆рѧ́и и ꙗ҆́коже сѣѧи пристꙋпѝ к неи , и҆ пождѝ бл҃гихъ пло́дъ е҆ѧ . въ дѣла́нїю бо еѧ ма́ло потрꙋди́шисѧ , и҆ ꙗ҆́сти бꙋдеши плоды еѧ · ꙗ҆́ко стропоⷮна е҆сть ѕѣло ненака́ꙁанымъ , и҆ не пребꙋдетъ в неи беꙁꙋменъ . ꙗ҆́ко камень и҆скꙋше́нїѧ крѣпокъ бꙋдетъ на не́м̾ и҆ не ꙁамедлитъ ѿврещѝ еѧ̀ · Премꙋдрость б҄о по и́мени е҆ѧ е҆сть , и не многимъ е҆сть ꙗ҆́влена · Слы́ши чадо и҆ прїими во́лю мою , и҆ не ѿврьꙁи совѣта мое̑го . и҆ въведѝ но́ѕѣ своѝ въ ѻ҆ко́вы е҆ѧ , и҆ въ гри́внꙋ е҆ѧ вы́ю свою . Поⷣложѝ ра́мо свое и҆ носи ю҆̀ , и҆ не мрьꙁиⷵ ѹ҆ꙁи́лищами еѧ · Всею̀ дш҃ею свое́ю пристꙋпи к неи , и всею си́лою свое́ю съблюди пꙋтѝ еѧ · И҆ꙁъслѣдѝ и҆ въꙁыщѝ и҆ поꙁнана ти бꙋдетъ , и҆ е́м̾сѧ ꙁа ню не ѻ҆ста́ви еѧ . напослѣдокъ б҄о ѻ҆брѧ́щеши покои еѧ̀ , и҆ ѻ҆брати́тсѧ тебѣ на веселїе · И҆ бꙋдꙋтъ т҄и пꙋта еѧ̀ на поко́и крѣпости , и҆ гри́вны еѧ на ѻ҆дѣѧ́нїе сла́вы красота́ бо ꙁла́та еѧ на не́и , и҆ ѹ́ꙁы еѧ̀ и҆ꙁви́тїе и҆а̑ки́н̾ѳово · Въ ѻ҆дежⷣꙋ сла́вы ѻ҆блече́шисѧ ею̀ , и҆ вѣнецъ ра́дости въꙁложи́ши на сѧ · А҆ще въсхо́щеши ча́до нака́ꙁанъ бꙋдеши и҆ а́ще вдасѝ дш҃ꙋ свою кова́ренъ бꙋдеши · А҆ще въꙁлюби́ши слꙋ́хати прїимеши , и҆ а́ще приклониши ѹ́хо твое премꙋдръ бꙋдеши · Въ мно́жествѣ старецъ става́и , и҆ а́ще кто премꙋдръ ѿ нихъ томꙋ прилѣпи́сѧ , Всѧ́кꙋ по́вѣсть ст҃ꙋ въсхо́щи слы́шати , и҆ при́тчи ра́ꙁꙋма да не ѹ҆бѣжа́тъ тебе · А҆ще ѹ́ꙁриши раꙁꙋми́ва ѹ҆тренюи к не́мꙋ , и҆ степени сте́ꙁь е҆го да треⷮ нога̀ твоа . Раꙁмышлѧ́и въ повеле́нїихъ гн҃ихъ , и҆ в ꙁа́повѣдехъ е҆го ѹ҆чи́сѧ присно · То ѹ҆твердитъ срⷣце твое и҆ жела́нїе премꙋдрости дано т҄и бꙋдетъ ·
Глⷡ‍҇а , ꙁ҃ · Не творѝ ѕла̀ и҆ не пости́гнет̾ т҄ѧ ѕло̀ , ѿⷮстꙋпѝ ѿ непра́вды и҆ ѹ҆клониⷮсѧ ѿ тебе; Сн҃е не сѣи на браꙁнахъ непра́вды , и҆ не и́маши пожа́ти и҆хъ седми́цею · Не просѝ ѹ҆ г҃а влⷣчества , ни ѿ цр҃ѧ сѣда́нїа сла́вы . не ѻ҆правда́и себе преⷣ бм҃ъ , и҆ паче цр҃ѧ не мꙋдри́сѧ · Не просѝ да бꙋдеши сꙋдїи , е҆да немочѝ начнеши неправды ѿлꙋчи́ти · да не когда ѹ҆бои́шисѧ лица̀ си́лнаго , и҆ положи́ши соблаꙁнъ въ пра́вости твое́и · Не съгрѣша́и въ мно́жествѣ гра́да , и҆ не ниꙁложѝ себе въ народѣ . не свѧжѝ двои́цею грѣха̀ , и҆ ни е҆ді́номꙋ же непови́ненъ бꙋдеши · Не рцѝ на мно́жество да́роⷡ‍҇ мои̑хъ въꙁри́тъ , и҆ приносѧ́ще ми б҃ꙋ вы́шнемꙋ прїиметъ · Не и҆ꙁнемага́и въ мл҃твѣ своеи , и҆ млⷵтыню творѝ не преꙁри · Не рꙋга́исѧ чл҃кꙋ сꙋщꙋ в го́рести дш҃и е҆го , е҆сть б҄о смирѧ́и и҆ въꙁносѧ́и · Не ѻ҆рѝ лжа̀ на бра́та свое̑го , ниже дрꙋгꙋ тогоⷤ‍ⷷ сътворѝ . не въсхотѝ лга́ти всѧ́коѧ лжѣ , во́и̑нъство б҄о еѧ не на бл҃го · Не чти́сѧ въ мно́жествѣ ста́рецъ , и҆ не повторѝ сло́ва въ мл҃твѣ свое́и . не въꙁненави́ди трꙋдна дѣла , и҆ дѣла́нїѧ ѿ вы́шнѧго съꙁдана . не премѣни себе къ мно́жествꙋ грѣшникъ , смирѝ дш҃ꙋ свою ѕѣло , помѧни ꙗ҆́ко гнѣвъ не ꙁамедлитъ , ꙗ҆́ко меⷵ нечести́ваго ѻ҆́гнь и҆ червъ · Не и҆ꙁмѣни дрꙋга не приѻ҆брѣте́нїѧ ради , ни бра́та прⷵна ꙁла́томъ сꙋфирскиⷨ . не лиши́сѧ жены премꙋдры и҆ бл҃гы , и҆б҄о блгⷣть еѧ паче ꙁла́та · Не ѻ҆ꙁлобѝ раба̀ дѣ́лающа въ и҆́стиннѣ , ниже нае́мника дѣлающа дш҃ею своею · Раба̀ раꙁꙋми́ва да лю́битъ дш҃а твоѧ , и҆ не лишѝ е҆го свободы̀ · Є҆сть ли т҄и ско́тъ посѣща́и е҆го , и҆ а́ще т҄и бꙋдетъ ключи́мо да пребꙋдеⷮ ти . сꙋть л҄и ти ча́да накажѝ ѧ҆̀ , и҆ преклонѝ ѿ ю́ности вы́ю и҆хъ · Сꙋть л҄и т҄и дще́ри внима́и тѣлꙋ иⷯ и҆ не ѹ҆тѣша́и к нимъ лица̀ свое̑го . Вы́дѧи дще́рь и҆ бꙋдеши съврьшивъ дѣло вели́ко , и҆ мꙋжеви раꙁꙋми́вꙋ да́ждь ю҆̀ · Є҆сть л҄и т҄и жена̀ по дꙋши не и҆жденѝ еѧ̀ · Всѣмъ срⷣцемъ своиⷨ просла́ви ѿц҃а свое̑го , и҆ матернѣ болѣꙁни не ꙁабꙋди · Помѧнѝ ꙗ҆́ко тѣмⷶ рожденъ е҆си , и чт҄о и҆ма въꙁдасѝ то е҆же въꙁе́мъ ѿ ниⷯ · Всею дш҃ею своею говѣи гв҃и , і҆е̑реи е҆го чтѝ · Всею силою своею въꙁлюбѝ сътворшаⷢ‍҇ т҄ѧ , и҆ слꙋжи́тель е҆го не ѻ҆ста́ви · Бо́исѧ г҃а и҆ просла́ви і҆ере́ѧ . и҆ да́ждь ча́сть е҆го ꙗ҆́коже ꙁаповѣдано ти ѿ нача́ла , и҆ ѻ҆ согрѣше́нїи . и҆ даѧ́нїе мы́ш̾ца , и҆ жрътвꙋ ст҃ыни , и҆ нача́токъ ст҃ыхъ , и҆ ни́щемꙋ прострѝ рꙋкꙋ свою . да съблюдетсѧ блⷵвенїе твое , блгⷣть даннаѧ преⷣ всѧ́кимъ живы́мъ , и҆ наⷣ мр҃твьцемъ не въꙁъбранѝ блгⷣти . и҆ не лиши́сѧ ѿ пла́чющихъ , и҆ съ сѣтꙋю́щими сѣтꙋи · Не лѣни́сѧ посѣща́ти болѧ́ща , и҆ сими б҄о въꙁлю́бленъ бꙋдеши . въ всѣхъ словесехъ свои̑хъ помина́и послѣднѧѧ своѧ , и҆ въ вѣки не съгрѣши́ши ·
Глⷡ‍҇а , и҃ · Не свари́сѧ съ чл҃комъ си́лныⷨ , да не когда впадеши в рꙋцѣ е҆го · Не тѧжи́сѧ съ чл҃ком̾ бога́тымъ , да не когда̀ ѹ҆тѧготи́тъ т҄и мѣрꙋ · Мно́гихъ б҄о погꙋбѝ ꙁла́то , и҆ срⷣца цр҃емъ ѹ҆клонѝ · Не свари́сѧ съ чл҃комъ ꙗ҆ꙁы́чномъ , и҆ не наклада́и на ѻ́гнь е҆го дро́въ · И҆ не и҆гра́и съ ненака́ꙁанымъ , да не прїимꙋтъ беꙁъче́стїѧ прародители твоѝ . Не поносѝ чл҃кꙋ ѻ҆браща́ющꙋсѧ ѿ грѣха̀ , помѧнѝ ꙗ҆́ко всѝ е҆смы̀ въ ѻ҆питемиꙗ҆́хъ · Не бещестѝ чл҃ка въ ста́рости е҆го , и҆б҄о и҆ ты̀ са́мъ състарѣе̑шисѧ · Не ра́дꙋисѧ ѻ҆ мр҃твецѝ , помѧнѝ ꙗ҆́ко всѝ ѹ҆мира́емъ · Не пре́ꙁри повѣсти премꙋдрыхъ , и҆ въ при́тчахъ и҆хъ живѝ . ꙗ҆́ко ѿ ни́хъ навы́кнеши накаꙁа́нїе , и҆ слꙋжи́ти вельмо́жаⷨ · Не ѿстꙋпа́и ѿ ꙁа́повѣдеи ста́рецъ , и҆б҄о тїи навыко́ша ѿ ѻ҆ц҃ь свои̑хъ . ꙗ҆́ко ѿ ниⷯ навы́кнеши ра́ꙁꙋма , и҆ въ времѧ потребно въꙁⷣа́ти ѿвѣтъ · Не въꙁ̾гнѣща́и ѹ́глїе грѣшникꙋ , да не и҆ꙁгори́ши ѻ҆гнеⷨ пла́мени е҆го . не въста́ни ѿ лица̀ досади́телева , да не положи́ши ꙗ҆́ко влаꙗ҆́нїе въ ѹ҆стѣхъ твои̑хъ · Вꙁаи̑мъ не даи чл҃кꙋ крѣпльшꙋ себе и а́ще дасѝ бꙋди ꙗ҆́ко и҆ погꙋби́въ · И҆ не порꙋча́исѧ выше си́лы свое̑ѧ , и҆ аще порꙋчишисѧ ꙗ҆́ко вдаѧ пецисѧ . не сварисѧ съ сꙋдїею , по сла́вѣ б҄о е҆го сꙋдѧтъ е҆мꙋ · Съ дръꙁоⷨ не ходѝ на пꙋть , ꙗ҆́ко да не ѻ҆тѧготи́тсѧ на тѧ . се́и бо творитъ по во́ли своеи и҆ бꙋ́естїю е҆го поги́бнеши · И҆ со ꙗ҆́ростивымъ не свари́сѧ , и҆ не и҆дѝ с ни́м̾ сквоꙁѣ пꙋсты́ню · преⷣ ѻ҆чи́ма б҄о е҆го кро́вь ꙗ҆́ко ничто́же е҆сть , і҆ и҆дѣже нѣсть по́мощи т҄ꙋ ниꙁложиⷮ т҄ѧ · Съ бꙋиⷨ совѣта не творѝ , не и́мать б҄о совѣта дръжа́ти · Преⷣ чюжи́мъ не творѝ ничто́же та́ино , не вѣси б҄о чт҄о сътвориⷮ ти · Всѧкомꙋ чл҃кꙋ не ꙗ҆влѧ́и срⷣца свое̑го , е҆гда не въꙁно́ситъ ти хвалы̀ ·
Глⷡ‍҇а , ѳ҃ · Не ревнꙋ́и женѣ ꙗ҆́дръ твои̑х̾ ни наѹ҆чѝ на себѐ самого накаꙁа́нїѧ лꙋка́ва . не да́ждь женѣ дш҃и своеѧ̀ , е҆же наи̑тѝ е́и на крѣпость твою · не срѣта́и жены̀ блꙋдницы , да не ка́ко впаде́ши в сѣти еѧ · Къ спѣва́ющеи не примѣша́исѧ , да нѣкако ѹ҆вѧ́ꙁнеши в начина́нихъ еѧ̀ · дѣвы не глѧдаи да не когда̀ съблаꙁни́шисѧ въ похотехъ и҆хъ · Не да́ждь любодѣ́ицам̾ дш҃а своеѧ , да не погꙋби́ши наслѣдїѧ свое̑го . не преглѧда́и стⷩ‍҇ѣ гра́дꙋ , и҆ въ пꙋстыхъ е҆го не блꙋдѝ . ѿвратѝ ѻ́ко свое ѿ жены̀ кра́сныѧ , и҆ не глѧдаи чюжїѧ доброты̀ · Въ добротѣ же́ньстеи мно́ѕи съблаꙁни́шасѧ , и҆ ѿ сеѧ дрꙋжбы ꙗ҆́ко ѻ҆́гнь раⷥгарѧ́етсѧ · С мꙋжа́тицею ѿню́дъ не сѣдѝ , и҆ не медлѝ съ нею в домꙋ̀ . е҆гда не когда̀ ѹ҆клонитсѧ дш҃а твоа на ню̀ , и дх҃омъ си поплъꙁнешисѧ на па́гꙋбꙋ · Не ѻ҆ставлѧ́и дрꙋга старого , новы́и бо нѣсть точенъ е҆мꙋ . вино̀ новое дрꙋгъ но́въ , а҆ще ѻ҆беⷮша́е̑тъ со веселїемъ и҆спїеши себѣ · Не ренꙋи сла́вѣ грѣшника , не вѣ́си б҄о чт҄о бꙋдетъ конецъ е҆го · Не и҆ꙁволи и҆ꙁволе́нїѧ нечести́выхъ , помѧнѝ ꙗ҆́ко даже до а́да не ѻ҆правда́ютсѧ . дале́че ѿстꙋпѝ ѿ чл҃ка и҆же и҆́мать вла́сть ѹ҆бива́ти , и҆ не боѧ́тисѧ начнеши страха смр҃тна . и҆ а҆ще пристꙋпиши не съгрѣша́и , да не ѿи̑меⷮ живота̀ твое̑го · Поꙁнава́и ꙗ҆ко по́средѣ сѣти минꙋ́еши , и҆ по ꙁабра́лоⷨ града хо́диши . по крѣпости твое́и сматрѧ́и и҆́скренѧго свое̑го , и҆ съ премꙋдрыми съвѣщава́и . съ раꙁꙋми́выми бꙋди раꙁмышле́нїе твое , и҆ всѧ̀ по́вѣсть твоѧ в ꙁако́нѣ вы́шнѧго . мꙋжи пра́веднїи да вече́рѧютъ с тобо́ю , и҆ въ стра́сѣ гн҃и бꙋди хвала твоѧ . в рꙋка́хъ хꙋдогихъ дѣло похва́лено быва́етъ , и҆ старѣи людїи премꙋдръ въ словеси свое̑мъ · Стра́шенъ въ́ градѣ своеⷨ мꙋжъ ꙗ҆ꙁы́чен̾ , и дръꙁыи словесы̀ въꙁненави́дѣнъ бꙋдетъ ·
Глⷡ‍҇а , і҃ · Премꙋдръ сꙋдїѧ ка́жеⷮ лю́ди своѧ , и҆ влⷣчьство раꙁꙋмиваго ѹ҆чинено бꙋдетъ . Ꙗ҆́коже бꙋдꙋтъ сꙋдїѝ лю́деⷨ е҆го , таки и҆ слꙋ́гы е҆го . и ꙗ҆́коже бꙋдетъ влⷣка гра́дꙋ , тацы и҆ вс҄и живꙋщїи в немъ · Цр҃ь ненакаꙁанъ погꙋблѧ́етъ лю́ди своѧ , и҆ грады ѹ҆селѧ́ютсѧ премꙋдростїю силныхъ · В рꙋцѣ гн҃и власть ꙁемли , и подобнаго въꙁдви́гнетъ въ времѧ на не́и . в рꙋцѣ гн҃и бл҃гое ше́ствїе мꙋжа , и҆ на лице кни́жника воꙁложатъ сла́вꙋ свою . во всѧ́кои пра́вдѣ не дръжи гнѣ́ва на и҆скренѧго свое̑го , и҆ не твори ничесоже въ дѣлехъ досажденїѧ · Въꙁненавидѣна преⷣ бм҃ъ и҆ чл҃кы гордыни , и҆ ѿ ѻ́боиⷯ престꙋпиⷮ непра́веⷣне · Црⷵтво ѿ ꙗ҆ꙁы́ка въ ꙗ҆ꙁы́къ преводи́тсѧ непра́вды дѣльма , и҆ досажденїѧ и҆мѣнїи . почто сѧ гордитъ ꙁемлѧ и҆ пепелъ , ꙗ҆́ко въ животѣ и҆ꙁвергохъ ѹ҆тро́бꙋ е҆го · длъгꙋю бо́лесть ѿсѣка́етъ вра́чъ , и҆ цр҃ь дньⷵ а҆ ѹ́тро ѹ҆́мретъ , и҆ е҆гда ѹ҆́мретъ чл҃къ наслѣдѧⷮ и҆̀ и҆ гади и҆ ѕвѣри и҆ чрьвїе · Нача́токъ горды́ни чл҃кꙋ ѿстꙋпа́ющꙋ ѿ г҃а , и҆ ѿ сътворшаго и҆̀ ѿстꙋпи срⷣце е҆го , ꙗ҆́ко нача́токъ горды́ни грѣхъ , и҆ деⷬ‍҇жа́и е҆го ѻ҆дръжитъ сквернꙋ · Сего ради не прослави г҃ь наведе́нїѧ , и҆ и҆ раꙁврати е҆̀ до конца · Прⷵтлъ кнѧꙁе́и ниꙁложи́ г҃ь , и посади смиренныѧ в нихъ мѣсто · Ко́рень ꙗ҆́ꙁы́къ и҆сторже г҃ь , и҆ всади смиренныѧ в нихъ мѣсто · Ꙁе́млю ꙗ҆ꙁыⷦ‍҇ раꙁврати г҃ь , и҆ погꙋби ихъ до ѻ҆снова́нїѧ ꙁемлѧ̀ . погꙋби ю҆̀ и҆ꙁѧтъ ѿ нихъ , и҆ престави ѿ ꙁемлѧ па́мѧть и҆хъ · Несоꙁда́на бысть чл҃комъ гордыни , н҄и гнѣвъ ꙗ҆́рости рожⷣенїеⷨ же́нъ · Сѣмѧ чⷵтно коѐ сѣмѧ чл҃че , сѣмѧ чⷵтное кое боѧ́щесѧ г҃а . сѣмѧ беⷥчестное коѐ сѣмѧ чл҃че сѣмѧ беꙁъчестное коѐ престꙋпа́ю̑щее ꙁа́повѣди · Посредѣ бра́тїа старѣи и҆хъ че́стен̾ , и҆ боѧ́щисѧ г҃а преⷣ ѻ҆̑чима е҆го · Бога́тъ и҆ сла́венъ и҆ нищъ , похва́ла и҆хъ страхъ гн҃ь . неправеⷣно е҆сть ѹ҆карѧ́ти нища раꙁимива , и҆ не подобно е҆сть слави́тꙋ мꙋжа грѣшника · Вельмо́жа и҆ сꙋдїѧ и҆ силнїи сла́вни бꙋдꙋт̾ , и҆ нѣсть и҆хъ н҄и е҆ді́нъ вѧ́щїи боа́щагосѧ г҃а . рабꙋ раꙁꙋмивꙋ свобоⷣнїи поработаюⷮ . и҆ мꙋжъ хи́тръ не поропщетъ . не мꙋдри́сѧ твори́ти дѣ́ла свое̑го , и҆ не сла́ви себе въ времѧ тꙋги  · Лꙋче дѣлаѧ́и въ всеⷨ , неже ходѧ́и и славѧ́исѧ и҆ лишаѧ́сѧ хлѣ́ба · Ча́до кро́тостїю просла́ви дш҃ꙋ свою , и҆ дажⷣь е́и честь противꙋ са́нови еѧ̀ · Съгрѣша́ющаго въ дш҃ꙋ е҆го кт҄о ѻ҆правдиⷮ , и҆ли кт҄о просла́витъ бечествꙋ́юща животъ сво́и · Ни́щїи славиⷨ е҆сть хꙋдожества ради свое̑го , и҆ бога́тыи славимъ е҆сть богатьства ради свое̑го · Прославлѧ́и же сѧ в нищетѣ , и҆ въ бога́тьствѣ коликощи . и҆ прославленыи въ богатьствѣ и҆ в нищетѣ коликощи ·
Глⷡ‍҇а , а҃і · Премꙋдрость смиренаго въꙁнесетъ главꙋ̀ е҆го , и҆ посредѣ вельмо́жъ поса́диⷮ е҆го · Не похвали чл҃ка въ красотѣ е҆го , и не бꙋ́ди т҄и ме́рꙁоⷦ‍҇ чл҃к̾ видѣнїемъ е҆го · Ма́ла е҆сть въ пернатыⷯ пчела , и҆ начатокъ сла́дости плоⷣ еѧ̀ . въ ѻ҆дѣа́нїи ры́ꙁ̾ не похвали́сѧ , и҆ въ дн҃ь сла́вы не превъꙁносисѧ . ꙗ҆́ко ди́вна дѣ́ла гн҃ѧ , и҆ не ѹ҆таѧⷮсѧ дѣ́ла е҆го преⷣ чл҃кы · Мно́ѕи мꙋчи́тели сѣдоша на ꙁемлѝ , неꙁна́емыиⷤ‍ⷷ ѹ҆вѧ́ꙁесѧ вѣнцем̾ . мно́ѕи силнїи ѹ҆корени бы́ша ѕѣло , и҆ сла́вни сꙋще предани бы́ша в рꙋки и҆́нⷯѣ · Пе́рвѣе неже и҆спыта́еши не ꙁаꙁираи , раꙁꙋмѣи прьвѣе тогда́ же ꙁапрѣща́и · Пр́ьвѣе даже не слы́шиши не ѿвѣщаваи , и҆ не влага́исѧ въ средꙋ бесѣды · ѻ҆ вещи ꙗ҆́же т҄и нѣсть на потребꙋ не тѧжи́сѧ , и҆ на сꙋдѣ грѣшникъ не сѣда́и · Чадо вс҄ѧ дѣа́нїѧ да не бꙋдꙋтъ ѻ҆ мноѕѣ , а҆ще ѹ҆мно́жиши не не бꙋ́деши пови́ненъ . и҆ а́ще с҄е го́ниши не пости́гнеши , и҆ не ѹ҆течеши бѣжа̀ · Є҆сть трꙋжда́ѧисѧ и҆ потѧ́сѧ и҆ тщасѧ , и҆ тольма па́че лиша́ѧсѧ · Є҆сть сла́бъ требꙋѧ ꙁастꙋпленїѧ , лиша́ѧисѧ ѹ҆крѣплѧеⷮсѧ и҆ нищета и҆ꙁобилꙋ́етъ . и҆ ѻ́чи гн҃и приꙁрѣста е҆мꙋ въ бл҃гаѧ , и҆ въꙁдви́же и҆̀ ѿ смире́нїа е҆го . и҆ въꙁнесе гла́вꙋ е҆го , и҆ диви́шасѧ ѻ҆ немъ мно́ѕи · добро̀ и҆ ꙁл҄о животъ и҆ смр҃ть нищета и҆ богатьство ѿ г҃а е҆сть · даанїе гн҃е пребыва́етъ бл҃говѣрныⷨ , и҆ бл҃говоленїе е҆го ѹ҆пра́виⷮсѧ въ вѣки . е҆сть богатѧ́исѧ ѹ҆держа́нїем̾ и҆ скꙋпостїю свое́ю , и҆ сїѧ часть м̾ꙁды еⷢ‍҇ . внегда̀ рещи е҆мꙋ ѻ҆брѣтохоⷨ поко́и , и҆ нн҃ѣ ꙗ҆́мъ ѿ бл҃гъ мои̑хъ . и҆ не вѣсть коѐ времѧ прїидетъ , и҆ ѻ҆ста́виⷮ ѧ҆̀ и҆́нѣмъ и҆ ѹ́мреⷮ . стани въ ꙁавѣтѣ свое̑мъ и҆ бесѣдꙋи в немъ , и҆ в дѣлѣ свое̑мъ ѻ҆бетшаи , не дивисѧ дѣлоⷨ грѣшника . вѣрꙋи же гв҃и и҆ пребыва́и въ трꙋдѣ свое̑м̾ . ꙗ҆́ко ѹ҆добно е҆сть преⷣ ѻ҆чима гн҃има , внеꙁаа́пꙋ ѻ҆богати́ти ни́щаго · Блⷵве́нїе гн҃е на м̾ꙁдѣ правеⷣнаго , и҆ въ ча́съ скоръ процветꙋтъ блⷵвенїѧ е҆го · Не рцы ка́ѧ м҄и потреба е҆сть , и҆ кое м҄и добро̀ ѿселѣ бꙋдетъ · Не рцы довлѣеⷮ м҄и чимъ ѿселе ѻ҆ꙁлоблю́сѧ . въ дн҃ь до́бръ нѣсть воспомина́нїе ꙁла̀ , въ дн҃ь же ꙁолъ помѧнеⷮсѧ добро̀ · Ꙗ҆́ко ѹ҆добно е҆сть преⷣ бм҃ъ въ дн҃ь смр҃ти воꙁда́ти чл҃кꙋ проти́вꙋ пꙋти е҆го · ѻ҆ꙁлобленїе времени ꙁабы́тїе тво́риⷮ пи́ща , и҆ въ сконча́нїе чл҃ка ѿкрытїе дѣ́ла е҆го · Прежⷣе смр҃ти не блажѝ н҄и е҆ді́ного же , и҆б҄о ча́ды е҆го поꙁнаⷩ‍҇ бꙋдеⷮ мꙋж́ъ · Не всѧ́кого чл҃ка въведи въ до́мъ свои , мно́га б҄о сꙋть лаѧ́нїѧ льстиваго . ꙗ҆́коже рѧ́бка ло́витсѧ в кошницы . , та́коже срⷣце гордаго · Ꙗ҆́коже съглѧⷣникъ наꙁира́етъ пада́нїѧ , до́брое б҄о на́ ꙁло ѻ҆браща́ѧ поⷣсадꙋ тво́рит̾ , и҆ на добры́ѧдѣтели въꙁложи́тъ порокъ · ѿ и҆скры ѻ҆гненыѧ ѹ҆множа́етсѧ ѹ́глїе , и҆ чл҃къ грѣшникъ на кровь чюжꙋ жела́ет̾ · Блюдисѧ ѿ ꙁлодѣѧ ꙁло̀ б҄о съдѣваеⷮ , е҆гда некогда порокъ да́сть т҄и въ вѣки · Всели тꙋждаго въ до́мъ свои и҆ раꙁвратитъ мѧтежеⷨ , и҆ тꙋжда т҄ѧ сътворитъ твои̑хъ т҄и ·
Глⷡ‍҇а , в҃і · Аще добро̀ сътвори́ши раꙁꙋмѣи комꙋ твори́ши , и҆ бꙋдетъ блгⷣть бл҃гыⷨ твоиⷨ · добро̀ сътвори бл҃говѣрномꙋ , и҆ ѻ҆брѧ́щеши въꙁдаа́нїе , да а҆ще не ѿ него̀ то ѿ вы́шнѧго . не бꙋдетъ добро̀ прилежа́щемꙋ въ ꙁл҄о , и҆ не пода́ющемꙋ млⷵтыни . даждь бл҃говѣрномꙋ и҆ не ꙁастꙋпа́и грѣш̾ника , добро̀ сътвори смиренномꙋ а҆ не да́ждь нечести́вомꙋ · Въꙁбранѝ хлѣба е҆мꙋ и҆ не да́ждь е҆го , да не тⷨѣ т҄ѧ премо́жетъ · сꙋ́гꙋба б҄о ꙁл҄а ѻ҆брѧ́щеши въ всѣхъ блаꙁѣхъ ꙗ҆же а҆ще сътвори́ши е҆мꙋ · Ꙗ҆́ко вы́шнїи въꙁненавидѣ грѣшники и҆ нечестивыⷨ воꙁда́сть ме́сть · даждь бл҃гомꙋ и҆ не ꙁастꙋпа́и грѣшника . не мщенъ бꙋ́детъ въ бла́ѕѣ дрꙋгъ , и҆ не скрыеⷮсѧ въ ꙁлы́хъ врагъ . е҆гда̀ въ добрѣ бꙋдетъ мꙋжъ , вра́ѕи е҆го в печа́ли сꙋть , и҆ въ ꙁлѣ е҆го дрⷢ‍҇ꙋ раꙁлꙋчиⷮсѧ · Не и҆́ми вѣры врагꙋ свое̑мꙋ въ вѣки , ꙗ҆́коже б҄о мѣ́дь ѻ҆ржа́вѣе̑тъ тако и҆ ꙁло́ба е҆го . и҆ а́ще смиритсѧ т҄о пои̑детъ пони́кши ѻ҆ста́ви дш҃ꙋ свою̀ , и҆ хранисѧ ѿ него . и҆ бꙋдеши е҆мꙋ ꙗ҆́ко ѻ҆цыщено ꙁерцало , и҆ раꙁꙋмѣ́еши ꙗ҆́ко не до конца ѻ҆ржавѣлъ . не поста́ви е҆го ѹ҆ себѐ , да не въꙁринꙋвъ т҄ѧ ста́неⷮ на мѣстѣ твоеⷨ · не посади е҆го ѻ҆де́снꙋю себѐ , да не пои҆́щетъ когда̀ сѣда́лища твоего . и҆ на по́слѣдь раꙁꙋмѣ́еши словеса̀ моа̀ , и҆ ѻ҆ гл҃ѣ моеⷨ ѹ҆милишисѧ · Не съвѧ́ꙁꙋи два́щи грѣха , въ е҆ді́номъ б҄о не и҆ꙁвинишисѧ . кт҄о поми́лꙋетъ ѻ҆баа́нники и҆ ꙁмїемъ ѹ҆секнена , и҆ всѣхъ пристꙋпа́ющихъ къ ѕвѣреⷨ · Та́коже ходѧ́щаго съ мꙋжемъ грѣшникомъ , и҆ примѣша́ющагосѧ грѣсехъ е҆го · Ча́съ с тобо́ю пребꙋдеⷮ , и҆ а҆ще ѹ҆клони́шисѧ не сътръпиⷮ . ѹ҆стнама свои́ма ѹ҆сладитсѧ враⷢ‍҇ , и҆ мно́го пошепчетъ , и҆ речетъ добро̀ гл҃ѧ · ѻ҆чима свои́ма прослеꙁитсѧ и҆ срⷣцемъ свои̑мъ съвѣтꙋ́етъ вринꙋти т҄ѧ в ровъ , и҆ е҆гда ѻ҆брѧ́щетъ времѧ не насы́титсѧ кро́ве · А҆ще срѧ́щетъ т҄ѧ ꙁло̀ , т҄ꙋ ѻ҆брѧ́щеши е҆го прьвѣе себѐ , и҆ ꙗ҆ко помага́ѧ прораꙁитъ пѧ́тꙋ твою . покива́етъ главо́ю свое́ю и҆ въсплещетъ рꙋка́ма свои́ма , и҆ мно́го пошепчетъ и҆ꙁмѣнитъ лице е҆го ·
Глⷡ‍҇а , г҃і · Касаѧ́сѧ пеклѣ ѻ҆черниⷮсѧ , и҆ ѻ҆бща́ѧсѧ гордомꙋ точенъ е҆мꙋ бꙋдеⷮ · Бремене па́че себе не въꙁдвижи , и҆ крѣпльшꙋ и҆ богатѣ́ишꙋ себѐ не ѻ҆бща́исѧ · Кое́ причастїе горнъцꙋ с котломъ , то́и б҄о прираꙁитсѧ и то́и съкрꙋшиⷮсѧ · бога́тыи ѻ҆би́дꙋ тво́ритъ и҆ се́и прираꙁгнѣва́етсѧ , ни́щїи б҄о ѻ҆би́димыи самъ примолиⷮсѧ . а҆ще ключимъ бꙋ́деши кꙋе̑тъ на́ тѧ , а҆ще лишенъ бꙋдеши ѻ҆ста́витъ т҄ѧ . а҆ще л҄и и҆́маши поживеⷮ с тобо́ю , і҆ и҆стощитъ т҄ѧ и҆ самъ не поболитъ . а҆ще требѣ бꙋдетъ т҄и ѿльститъ т҄ѧ и҆ въсмѣе̑тъ ти сѧ , и҆ да́сть т҄и надеждꙋ въꙁ̾гл҃етъ т҄и до́брѣ · И҆ речеⷮ т҄и е҆́сть л҄и тѝ чт҄о требѣ , и҆ посрамиⷮ т҄ѧ бра́шномъ свои̑мъ , до́ндеже и҆стощитъ т҄ѧ два́щи и҆ли трищи . и҆ напослѣдок̾ порꙋга́етъ ти сѧ , потоⷨ ѻ҆ꙁриⷮ т҄ѧ и҆ ѻ҆ста́витъ т҄ѧ , и҆ главо́ю свое́ю покива́етъ на́ тѧ · Внима́и и҆ не ꙁаблꙋди , да не смиришисѧ въ веселїи свое̑мъ · Є҆гда̀ т҄ѧ си́лныи приꙁовеⷮ ѿстꙋпа́и , и҆ толи́ко паⷱ‍҇ приꙁовеⷮ т҄ѧ . не напада́и да не ѿринешисѧ , и҆ не ста́и ѿдалече да не ꙁабвеⷩ‍҇ бꙋдеши . не належи ра́венъ бы́ти с ниⷨ , и҆ не вѣрꙋи множа́ишимъ словесемъ е҆го . мно́гою бе́сѣдою и҆скꙋситъ т҄ѧ , и҆ ꙗ҆́ко смѣѧ́сѧ и҆спыта́етъ т҄ѧ · Беⷥмлⷵтивъ е҆сть не съблюда́ѧи словеⷵ , и҆ не пощадитъ ѻ҆слабити ѻ҆ ꙁло́бѣ и҆ ѻ҆ ѹ́ꙁаⷯ · Съблюди и҆ внима́и ѕѣло , ꙗ҆́ко с паденїемъ свои̑мъ хо́диши · Всѧко животно лю́битъ подобнаго себѣ , и҆ всѧкъ чл҃къ и҆скренѧго свое̑го · Всѧка пло́ть по родꙋ сѧ събира́етъ , и подобнѣмъ себѣ прилепиⷮсѧ мꙋжъ · Ка́ѧ ѻ҆бщина во́лкꙋ съ а҆́гнецемъ , та́коже и҆ грѣшникꙋ съ бл҃говѣрнымъ · Кїи ми́ръ ѹ҆е́нѣ съ ѱом̾ , и҆ кїи ми́ръ бога́томꙋ съ ѹ҆бо́гимъ · Ловъ львовъ ѻ҆нагри въ пꙋсты́ни , та́коже па́жити бога́тымъ ѹ҆богїи · Мерꙁоко го́рдомꙋ смиренїе , сице мерꙁокъ бога́томꙋ ни́щїи . богаⷮ колѣ́блѧсѧ ѹ҆твержае̑тсѧ дрꙋги , ѹ҆богїи же спадесѧ прирѣѧнъ бꙋдетъ дрꙋ́ги · Бога́тꙋ съблажньшꙋсѧ мно́ѕи ꙁастꙋпници гл҃аша , и҆ꙁреченнаѧ и҆ ѻ҆правда́ша е҆го . ѹ҆богїи же съблаꙁнисѧ и҆ припретиша е҆мꙋ , и҆ꙁвѣща ра́ꙁꙋмъ и҆ не даша е҆мꙋ мѣста · Бога́тыи воꙁъгл҃а и҆ вс҄и ѹ҆молча́ша , и҆ слово е҆го въꙁнесоша до ѻ҆блакъ · Ѹ҆богїи воꙁъгл҃а и҆ вс҄и рѣша кт҄о сеи е҆сть , а҆ще преⷮкнетсѧ пакы воꙁвратѧтъ и҆̀ . добро̀ е҆сть богаⷮство в немже нѣсть грѣха , и҆ паки ꙁл҄о е҆сть нищета въ ѹ҆стⷯѣ нечестивыхъ . срⷣце чл҃ческо и҆ꙁмѣнѧ́етъ лице свое , любо на добро̀ любо на ꙁло̀ . слѣдъ сръдеченъ въ добрѣ лицѐ тихо , и҆ꙁъѻ҆брѣтенїе приⷮчеи послꙋшанїѧ съ трꙋдомъ ·
Глⷡ‍҇а , д҃і · Блж҃енъ мꙋж́ъ и҆же не съблаꙁни́тсѧ ѹ҆стна́ма свои̑ма , и҆ не ѹ҆мили́сѧ в̾ печа́ли грѣха . бл҃женъ е҆мꙋже не ꙁаꙁрѣ дш҃а е҆го , і҆ и́же не спаде ѿ наде́жди свое̑ѧ . мꙋж́еви хꙋ́лнꙋ не лѣ́по е҆сть бога́т̾ство , и҆ чл҃кꙋ ꙁави́дливꙋ не лѣ́по е҆сть ѻ҆но · Събира́ѧи б҄о дш҃а своѧ и҆́нѣмъ събира́етъ , и҆ въ добрѣ е҆го и҆нїи насладѧ́тсѧ · И҆же себѣ ѕоⷧ‍҇ комꙋ до́бръ бꙋ́детъ , и҆ не въꙁвеселиⷮсѧ въ все́мъ и҆мѣ́нїи свое̑мъ · Ꙁаꙁри́вомꙋ себѣ нѣсть ꙁлѣ́иша , и҆ с҄е въꙁда́нїе ꙁло́бы е҆го · А҆ще и҆ добро тво́ритъ в ꙁабы́тїи тво́ритъ , и҆ на послѣ́дь и҆ꙁнесе́тъ ꙁло́бꙋ свою · Лꙋка́въ е҆сть ꙁавидѧ́и ѻ҆́комъ , и҆ ѿвраща́ѧи лице и҆ преꙁрѧи дш҃а · ѻ҆́ко лихои҆́мца не насыща́етсѧ ча́сти , и҆ ѻбида лꙋка́ва и҆ꙁ̾сꙋша́етъ дш҃ꙋ · ѻ҆́ко лꙋка́во ꙁави́дливо и҆ ѻ҆ хлѣбѣ , и҆ на трапе́ꙁѣ е҆го скꙋденъ · Ча́до ꙗ҆́коже и҆́маши добро твори себѣ , и҆ приноше́нїѧ гв҃и досто́ино принеси · Помѧни ꙗ҆́ко смр҃ть не ꙁамедлитъ , и҆ ꙁавѣтъ а҆довъ не покаꙁа́нъ т҄и быⷵ · даже не ѹ҆мерши т҄ы добро сътвори дрꙋ́гꙋ , и по крѣ́пости свое̑и простри и҆ да́жⷣь е҆мꙋ . не лиши́сѧ ѿ дн҃е добра , и҆ ча́сть жела́нїѧ бл҃га да не пре́идетъ тебе · Не и҆́нѣмъ л҄и ѻ҆ста́виши притѧжа́нїѧ твоѧ и҆ трꙋды твоа . въ раꙁдѣле́нїе жре́бїа да́ждь и҆ въꙁми , и҆ просвѣти дш҃ꙋ свою , ꙗ҆́ко нѣсть въ а҆́дѣ и҆ска́ти пи́ща · Всѧ́ка плоⷮ ꙗ҆́ко ри́ꙁа ѻ҆бет̾ша́етъ , ꙁавѣтъ б҄о ѿ вѣка смр҃тїю ѹ҆морѧ́етъ . Ꙗ҆́ко ли́стъ расплоща́ѧсѧ на древѣ частѣ , ѻ҆́въ ѹ҆бо спадаетъ дрꙋгїи проꙁѧбаеⷮ · та́коже и҆ ро́дъ пло́ти и҆ кро́ви . ѻ҆́въ ѹ҆мира́етъ ѻ҆́въ же роди́тсѧ . всѧ́ко дѣ́ло гнїю́ще прехо́дитъ , и҆ дѣ́лаѧи с ни́мъ ѿидетъ · Бл҃женъ мꙋж́ъ и҆же ѹ҆́мретъ въ премⷣꙋрости , і҆ и́же въ ра́ꙁꙋмѣ свое̑мъ препи́раетсѧ · Раꙁмышлѧ́а пꙋти е҆ѧ въ срⷣцы своеⷨ , и҆ въ сокро́вищихъ е҆ѧ̀ раꙁꙋмѣеⷮсѧ · И҆ꙁыди въ слѣдъ е҆ѧ̀ ꙗ҆́ко слѣдникъ и҆ на пꙋтѣхъ е҆ѧ̀ присѧди · Принича́ѧ скво́ѕѣ ѻ҆ко́нце е҆ѧ̀ , и҆ на две́рехъ е҆ѧ̀ спослꙋша́и · ѻ҆бита́ѧи блиꙁъ до́мꙋ е҆ѧ̀ , и҆ въбїет̾ ко́лъ въ стѣнꙋ е҆ѧ̀ · Поста́ви скѷнїю свою въскра́и е҆ѧ̀ , и҆ ѻ҆битаеⷮ въ ѻ҆би́тели бл҃гиⷯ · Положи́тъ ча́да своѧ въ покро́вѣ е҆ѧ , и҆ поⷣ вѣтми е҆ѧ̀ въдво́ритсѧ · Покры́етсѧ е҆ю ѿ ꙁно́ѧ , и҆ въ сла́вѣ еѧ̀ ѻ҆бита́ти бꙋдетъ ·
Глⷡ‍҇а , е҃і · Боѧ́исѧ г҃а сътво́ритъ сїе , и҆ держа́и ꙁако́нъ пости́гнеⷮ ю҆̀ . и҆ срѧ́щеⷮ е҆го ꙗ҆́ко мт҃и , и҆ ꙗ҆́ко жена̀ дѣв̾ства прїимеⷮ и҆̀ · Ѹ҆хлѣби́тъ е҆го хлѣбоⷨ ра́ꙁꙋма , и҆ водо́ю премꙋдрости напои́тъ и҆̀ · Ѹ҆тверди́тсѧ на не́и и҆ не преклони́тсѧ , и҆ до неѧ приста́нетъ и҆ не постыди́тсѧ , и҆ въꙁⷣви́гнетъ и҆̀ паче и҆́скренихъ е҆го . посреди цр҃кви раꙁдви́гнетъ ѹ҆ста е҆го · весе́лїе и҆ вѣнець ра́дости , и҆мѧ вѣчно наслѣ́дитъ · Не пости́гнꙋтъ е҆ѧ̀ чл҃цы нераꙁꙋмивїи , и҆ чл҃цы грѣшнїи не ѹ҆ꙁрѧ́тъ е҆ѧ̀ . дале́че е҆сть ѡ гръды́ни , и҆ мꙋж́и л̾жі́ви не и҆мꙋть помѧнꙋти е҆ѧ̀ · Нѣсть кра́сна пѣ́снь въ ѹ҆стѣхъ грѣшника , ꙗ҆́ко не ѿ г҃а посла́на бы́сть · Премꙋдростїю б҄о речена бꙋдетъ пѣснь , и҆ г҃ь напра́вит̾ е҆го · Не рцы ꙗ҆́ко г҃а ради ѿстꙋпиⷯ , и҆́хже б҄о въꙁненавидѣ не сътвориши · Не рцы ꙗ҆́ко самъ м҄ѧ прелсти , не требꙋетъ б҄о мꙋ́жа грѣшника · Всѧ́кꙋ мерꙁость въꙁненавидѣ г҃ь , и нѣсть лю́ба боѧ́щимсѧ е҆го . самъ и҆спе́рва сътвори чл҃ка , и҆ ѻ҆ста́ви е҆го в рꙋцѣ и҆ꙁволенїа е҆го · А҆ще хо́щеши съблюде́ши ꙁа́повѣди , и҆ вѣрꙋ сътвори́ши бл҃говоле́нїѧ . преⷣложи́лъ т҄и ѻ҆́гнь и҆ во́дꙋ , и҆ на не́же хо́щеши просре́ши рꙋ́кꙋ твою · Преⷣ чл҃коⷨ живо́тъ и҆ смр҃ть , и҆ еже а҆ще иꙁво́лиⷮ да́стьсѧ е҆мꙋ · Ꙗ҆́ко многа премꙋдрость гн҃ѧ , крѣ́покъ си́лою и҆ ꙁрѧ́и всѧ . ѻ́чи е҆го на боѧ́щихсѧ е҆го , и҆ то́и поꙁна́етъ всѧ́ко дѣ́ло чл҃ческо · Не ꙁаповѣда ни е҆ді́номꙋже беществова́ти , и҆ не да́сть ѻ҆сла́бы ни е҆ді́номꙋ же съгрѣша́ти · Ча́до не люби мно́жество неключи́мыхъ · Глⷢ‍҇а , ѕ҃і · Не весели́сѧ ѻ҆ сн҃ехъ нечести́выхъ , а҆ще ѹ҆мно́жатсѧ не весели́сѧ ѻ҆ нихъ , а҆ще нѣсть стра́ха гн҃ѧ с ни́ми . не ѹ҆вѣрꙋи животꙋ и҆хъ не належи на мѣсто и҆хъ . лꙋче б҄о е҆ді́нъ пра́веⷣникъ нежели ты́сꙋща грѣшникъ , и҆ ѹ҆мрѣти бес ча́дъ , неже ли и҆мѣти ча́да нечести́ва · ѿ е҆ді́наго б҄о ра́ꙁꙋмна ѹ҆селиⷮсѧ граⷣ , колѣ́но же беꙁако́нныхъ ꙁапꙋстѣеⷮ · Мно́га сицеваѧ видѣ ѻ҆́ко мое , и҆ крѣпльша сего ѹ҆слы́ша ѹ҆́хо мое · Въ собо́рищи грѣшныхъ въꙁгори́тсѧ ѻ҆́гнь , и҆ въ ꙗ҆ꙁы́цѣ непокори́вѣ въꙁгори́тсѧ гнѣ́въ · Не ѹ҆моли́сѧ б҃ъ ѿ дре́внихъ и҆споли́новъ , и҆же ѿстꙋпи́ша крѣпостїю свое̑ю . не пощадѣ ѻ҆́крⷵтъ жили́ща ло́това , иⷯже ѻ҆мерꙁи ꙁа горды́ню и҆хъ . не поми́ловасѧ ꙗ҆ꙁы́къ па́гꙋбы поги́бшихъ грѣхи свои̑ми . и҆ та́ко ше́сть со́тъ ты́сѧщъ пѣшецъ , съшеⷣшихсѧ въ жестосердїи свое̑мъ . а҆ще бꙋдетъ е҆ді́нъ жесто́кїи , не ди́вно е҆сть а҆ще непови́ненъ бꙋ́детъ . млⷵть б҄о и҆ гнѣ́въ ѹ҆ него , си́ленъ ѹ҆мо́мъ л҄и бы́ти и҆ꙁлива́ѧ гнѣвъ по мно́ꙁѣи млⷵти е҆го . та́коже и҆ мно́го ѻ҆бличе́нїе е҆го , мꙋжеви по дѣ́ломъ е҆го сꙋдиⷮ · и҆ не ѹ҆бѣже хище́нїемъ грѣшныи , и҆ терпѣ́нїе бл҃говѣ́рнаго не лише́но бꙋдетъ · Всѧ́ка млⷵтыни сътво́риⷮ мѣсто , ко́ждо по дѣ́ломъ свои̑мъ ѻ҆брѧ́щетъ · Не рцы ꙗ҆́ко ѿ г҃а съкры́юсѧ , е҆да свы́ше кт҄о мѧ помѧнеⷮ , в лю́дехъ мно́жаишихъ неꙁна́нъ бꙋдꙋ , чт҄о бо̀ е҆сть дш҃а моѧ въ бесчислеⷩ‍҇нѣ тва́ри · Се нб҃о , и҆ нб҃о нб҃си бж҃їе , беꙁⷣна и҆ ꙁемлѧ̀ посѣще́нїемъ е҆го подвижа́тасѧ . въкꙋпѣ го́ры и҆ ѻ҆снова́нїѧ ꙁемлѝ , е҆гда въꙁри́тъ на́ нѧ тре́петомъ сътрѧсꙋтсѧ . и҆ ѿ ниⷯ не расмыслитъ срⷣце , и҆ пꙋть е҆го кт҄о помы́слитъ , и҆ бꙋрю е҆ѧ́же не ѹ҆ꙁриⷮ чл҃къ , и҆ мно́жаиша же дѣлъ е҆го въ сокрове́нныхъ · дѣ́ла пра́вды е҆го кт҄о въꙁвѣсти́тъ , и҆ли кт҄о стръпи́тъ . дале́че б҄о ꙁавѣта , ѹ҆малѧ́ѧисѧ срⷣцемъ раꙁмышлѧ́ет̾ сїа , и҆ мꙋжъ беꙁꙋменъ и҆ раꙁвраще́нъ раⷥмышлѧ́етъ бꙋ́ѧѧ · Послꙋшаи мене ча́до и҆ наѹ҆чи́сѧ хꙋдо́жествꙋ , и҆ на словеса̀ моѧ внима́и срⷣцемъ своиⷨ · И҆ꙁъꙗ̑влѧ́ю в мѣрꙋ накаꙁа́нїе , и҆ съ испыта́нїеⷨ въꙁвѣщꙋ̀ хꙋдо́жество . Сꙋдомъ гн҃имъ дѣла е҆го и҆спрьва , и҆ ѿ сътворе́нїѧ е҆го раꙁнествиⷧ‍҇ ча́сть е҆го . ѹ҆красѝ въ вѣки дѣла е҆го , и҆ нача́ла и҆хъ въ роды и҆хъ · Ко́ждо и҆́скренѧго свое̑го не ѻ҆скръбѝ , и҆ до́ вѣка не проти́витсѧ гл҃ꙋ е҆го · И҆ пото́мъ г҃ь на́ ꙁемлю приꙁрѣ , и҆сплъни ю҆̀ ѿ бл҃гъ е҆го . дш҃а всѧ́кого живо́тна покры̀ лицѐ еѧ , и҆ в̾ ню въꙁъвраще́нїе и҆хъ ·
Глⷡ‍҇а , ꙁ҃і · Гь҃ съꙁда̀ ѿ ꙁемлѧ̀ чл҃ка , и҆ па́ки въꙁвратѝ е҆го в ню̀ , дн҃и числа̀ и҆ вре́мѧ далъ иⷨ . и҆ да́лъ и҆мъ власть на не́и сꙋщимъ ꙗ҆́коже ѻ҆нѝ са́ми ѻ҆блечѐ и҆хъ крѣпостїю . и҆ по ѻ́браꙁꙋ свое̑мꙋ сътворѝ ѧ҆̀ · И҆ положѝ страⷯ е҆го на всѧ́кои пло́ти , и҆ властельствова́ти ѕвѣрмѝ и҆ скоты и҆ пти́цами . помышле́нїе и҆ ꙗ҆ꙁы́къ и҆ ѻ́чи и҆ ѹ́ши и҆ срⷣце дадѐ иⷨ раꙁмышлѧ́ти , хꙋдо́жествомъ ра́ꙁꙋма и҆сплъни ѧ҆̀ . и҆ добро̀ и҆ ѕло̀ покаꙁа̀ и҆мъ . положилъ е҆сть ѻ҆́ко свое на срⷣцехъ и҆хъ , покаꙁа́ти и҆мъ вели́чество дѣлъ свои̑хъ с҄и мѧ ст҃ынѣ въсхва́лѧт̾ , да повѣда́ютъ вели́чество дѣлъ е҆го · Приложи́лъ и҆мъ хꙋдо́жество , и҆ ꙁако́нъ живота̀ наслѣдъстви и҆мъ . ꙁавѣтъ вѣка поста́ви иⷨ , и҆ сꙋдбы̀ е҆го покаꙁа̀ и҆мъ · Вели́чество сла́вы ви́дѣша ѻ҆чеса̀ и҆хъ , и҆ сла́вꙋ гла́са е҆го слы́ша ѹ́хо и҆хъ · И҆ рече и҆мъ внемлѣте ѿ всѧ́коѧ непра́вды , и҆ ꙁаповѣда и҆мъ комꙋждо ѻ҆ и́скренеⷨ · И҆ пꙋтїе и҆хъ преⷣ ним̾ вы́нꙋ , не ѹ҆кры́ю̑тсѧ ѿ ѻчїю е҆го . комꙋждо ꙗ҆ꙁы́кꙋ ѹ҆стро́илъ во́жда , и҆ ча́сть гн҃ѧ і҆и̑л҃ь е҆сть . всѧ дѣла и҆хъ ꙗ҆́ко слн҃це преⷣ нимъ , и҆ ѻ́чи е҆го вынꙋ на пꙋте́х̾ и҆хъ · Не ѹ҆кры́шасѧ пра́вды и҆хъ ѿ него , и҆ всѝ грѣсѝ и҆хъ преⷣ гм҃ъ · Млⷵтыни мꙋжа ꙗ҆́ко печа́ть с нимъ , и҆ блгⷣть чл҃чю ꙗ҆́ко ѕѣницꙋ съблюдеⷮ . пото́мъ въста́нетъ и҆ въꙁда́сть иⷨ и҆ въꙁдаѧ́нїе и҆хъ на главꙋ̀ и҆хъ въꙁда́сть · ѻ҆ба́че ка́ющимсѧ да́лъ еⷵ въꙁвраще́нїе , и҆ ѹ҆тѣши и҆ꙁнемога́ю̑ща тръпѣнїемъ · ѻ҆братисѧ къ г҃ꙋ и҆ ѿгрѣни́сѧ грѣха̀ , помоли́сѧ прѧ́мо лицꙋ̀ и҆ ѹ҆мали претыка́нїѧ . въсходѧ́и к вы́шнемꙋ и҆ воⷥврати́сѧ ѿ непра́вды , и҆ ѕѣло въꙁненави́ди мрьꙁость · Вы́шнѧго кт҄о въсхва́литъ въ а́дѣ въ живы́хъ мѣсто . и҆ живы́хъ и҆ дающихъ и҆сповѣда́нїе , ѿ мрътвьца ꙗ҆́ко ничтоже сꙋщꙋ поги́бнеⷮ и҆сповѣда́нїе . живы́и и҆ ꙁдра́выи въсхва́литъ г҃а · Ꙗ҆́ко велика млⷵть гн҃ѧ , и҆ ѻ҆цѣще́нїе ѻ҆браща́ющиⷯсѧ к немꙋ . не мо́жеⷮ б҄о въ чл҃цѣх̾ всⷯѣ бы́ти , ꙗ҆́ко не беꙁ̾см҃рти сн҃ъ члчⷵкїи · Чт҄о свѣтлѣе слн҃ца и҆ т҄о и҆щеꙁа́етъ , и҆ ꙁло помы́слитъ пло́ть и҆ кро́вь . си́лы б҄о высоты̀ небе́сныѧ са́мъ посѣща́етъ , и҆ чл҃цы всѝ ꙁемлѧ̀ и пе́пелъ ·
Глⷡ‍҇а . и҃і · Живы́и въ вѣки съꙁда всѐ ѻ́бще · Гь҃ е҆ді́нъ ѻ҆правдиⷮсѧ , не сътворѝ никомꙋже и҆сповѣда́ти дѣлъ е҆го · Кт҄о и҆слѣдитъ дѣла е҆го и҆ дръжа́вꙋ вели́чества е҆го кто и҆щетеⷮ , и҆ кт҄о прило́жиⷮ и҆сповѣда́ти млⷵть е҆го · Нѣсть ни ѹ҆ма́лити ни ѹ҆мно́жити , и҆ нѣсть и҆слѣди́ти чюдесъ гн҃ихъ . е҆гда сконча́етъ чл҃къ тогⷣа начина́етъ , и҆ е҆гда̀ преста́нетъ тогда ѹ҆кры́етсѧ · Чт҄о е҆сть чл҃къ и҆ чт҄о е҆сть добродѣтель е҆го , и҆ чт҄о е҆сть блгⷵть  , и҆ чт҄о е҆сть ѕло̀ е҆го · число̀ дн҃їи чл҃кꙋ мно́го лѣтъ р҃ , ꙗ҆́ко ка́плѧ морскїѧ воды̀ и҆ число̀ пѣска̀ , та́ко мало лѣтъ въ дн҃ь вѣка . сего ра́ди длъготръпѣ г҃ь на нихъ . и҆ въꙁлїѧ на́ нѧ млⷵть свою · И҆ ви́дѣ и҆ поꙁна̀ раꙁъвраще́нїе и҆хъ ꙗ҆́ко ѕло̀ , сего ради ѹ҆мно́жи ѻ҆цѣще́нїе е҆го · Млⷵть чл҃ча на и҆́҆́скренѧⷢ‍҇ свое̑го , млⷵть же гн҃ѧ на всѧ́кꙋ плоть и҆ ѻ҆блича́а и҆ ѹ҆ча и҆ кажа̀ и҆ ѻ҆бращⷶѧ , ꙗ҆́ко па́стыръ ста́до свое . прїемлющихъ же накаꙁа́нїе ми́лꙋетъ , и҆ т̾ща́щаѧсѧ ѻ҆ сꙋдба́хъ е҆го · Ча́до въ бла́ѕѣ не да́ждь поро́ка , и҆ въ всѧ́комъ да́нїи печа́ль словесъ . не поко́и̑тъ ли ва́ра роса̀ , ꙗ҆́ко лꙋче е҆сть сло́во нежели даѧ́нїе . не се́ ли сло́во па́че даѧ́нїѧ бл҃га , и҆ ѻ҆бо́е ѹ҆ мꙋжа блгⷣтна · Бꙋ́и неподати́въ поно́сиⷮ и҆ даѧ́нїе ꙁави́дливаго мꙋчитъ ѻ҆́ко . прьвое даже не гл҃еши ѹ҆вѣжⷣь , и҆ прьвѣе недꙋга врачꙋ́исѧ · прьвѣе сꙋда пыта́и ѻ҆ себѣ , и҆ в ча́съ посещѣнїѧ ѻ҆брѧ́щеши ѻ҆цѣще́нїе · Прьвѣе даже в недꙋгъ не впаде́ши смири́сѧ , и҆ въ времѧ грⷯѣ покажѝ ѻ҆браще́нїе · И҆ не ꙁабꙋди въꙁда́ти въ времѧ молитвꙋ , и҆ не пребꙋди до смр҃ти ѻ҆правди́тисѧ · Преже да́же сѧ не помоли́ши ѹ҆гото́ви себе , и҆ не бꙋди ꙗ҆́ко чл҃къ и҆скꙋша́ѧ г҃а · Помѧнѝ гнѣв̾ въ дн҃ь сконча́нїѧ , и времѧ местѝ въ ѿвраще́нїи въ времѧ гобꙁины , нищетꙋ и҆ ѹ҆бо́жество въ дн҃ь бога́т̾ства · ѿ ѹ́тра до́ вечера и҆ꙁмѣнѧ́е̑тсѧ времѧ , и҆ всѐ скоро е҆сть предъ бм҃ъ · И҆ чл҃къ премꙋдръ ѻ҆ все́мъ бл҃гоговѣенъ бꙋдетъ , и҆ въ дн҃и вне́мли ѻ҆ согрѣше́нїи · Всѧкъ раꙁꙋмиⷡ‍҇ поꙁна̀ премꙋдрость , и҆ ѻ҆брѣт̾шꙋ и҆мъ ю҆̀ да́сть и҆спвѣда́нїе . раꙁꙋми́вымъ въ словесеохъ и҆ тїи ѹ҆мꙋдри́шасѧ , и҆ ѹ҆множиша при́тча и҆спы́тна ѹ҆дръжа́неи дш҃и · Въ слⷣѣ по́хотїи свои̑хъ не ходѝ , и҆ ѿ похотѣнїи свои̑хъ въꙁбранѧ́исѧ . а҆ще приѻ҆брѧ́щеши дш҃и свое́и бл҃говоле́нїе жела́нїѧ , сътвориⷮ тѧ ѻ҆брадова́нїе враго́мъ твои̑мъ · Не весели́сѧ ѻ҆ мно́ꙁѣи пи́щи , и҆ не свѧжи́сѧ совѣтомъ еѧ . не бꙋди нищ̾ совѣтꙋѧи накаꙁа́нїе трꙋда , и҆ не бꙋдетъ ти ничесоже въ вретищи ·
Глⷡ‍҇а , ѳ҃і · Дѣ́латель пїѧ́нивыи не бꙋдеⷮ бога́тъ , и҆ ѹ҆ничижа́ѧи мала́ѧ по ма́ле ѹ҆падетъ . вино̀ и҆ же́ны ѿвратѧⷮ ѻ҆́чи раꙁꙋмивых̾ , и҆ прилага́ѧисѧ любодѣ́ицахъ дерѕѣи бꙋдетъ . молеве и҆ червїе наслѣдѧтъ и҆̀ , и҆ дш҃а лꙋкава и҆ꙁметсѧ · Є҆млѧ́и ско́ро вѣрꙋ легокъ срⷣцемъ , и҆ съгрѣшаѧи въ дш҃ꙋ свою съгрѣшаеⷮ · Веселѧ́исѧ срⷣцемъ поꙁна́нъ бꙋдетъ , и҆ ненавидѧи бесѣдꙋ ѹ҆малитъ ꙁло́бꙋ . словеси же нико́лиже не повтори , и҆ ничт҄оже не ѹ҆мали́тъ ти сѧ . на́ дрꙋга и҆ на врага не повѣдаи , и҆ а́ще не бꙋдеⷮ тебѣ грѣха не ѿкрыва́и · Слыша б҄о ѹ҆ тебѐ и҆ соблюдеⷮ т҄ѧ , и҆ въ вре́мѧ въꙁненави́дитъ т҄ѧ · Слы́ша л҄и слово да ѹ҆мретъ с тобо́ю , не ѹ҆бо́исѧ не расторгнетъ тебе . ѿ лица словесе поболитъ бꙋ́и , ꙗ҆́ко ражда́ющїа ѿ ли́ца младен̾ца . стрѣла воньꙁена въ сте́гно пло́ти , такоже сло́во въ чревѣ бꙋѧ́го · ѻ҆бличи дрꙋга е҆гда е҆ще нѣсть сътвори́лъ , и҆ е҆же а҆ще сътворилъ да не приложиⷮ ктомꙋ̀ · ѻ҆бличи дрꙋга е҆гда когда не реклъ и҆ а́ще реклъ е҆ді́но да не повторит̾ . ѻ҆бличи дрꙋга многажды б҄о быва́етъ и҆ꙁволенїе , не всѧ́комꙋ словеси е҆мли вѣры · Є҆сть поплъꙁа́ѧисѧ и҆ не дш҃ꙋю , и҆ кт҄о не съгрѣши ꙗ҆ꙁы́комъ свои̑мъ . ѻ҆бличи и҆скренѧго свое̑го прежде ꙁапрѣщенїѧ , и҆ даждь мѣсто ꙁаконꙋ вы́шнѧго · Всѧка премꙋдроⷵ страⷯ гн҃ь , и҆ всѧкїѧ премꙋдрости сътворенїѧ ꙁакона . и҆ нѣсть премꙋдрость и҆ хꙋдожъство лꙋкꙋвъства , и҆ нѣсть совѣтꙋ грѣшныⷯ мꙋдрости е҆сть лꙋкавъство и҆ т҄о мерꙁость , и҆ е҆сть беꙁꙋменъ ѹ҆малѧ́аисѧ премꙋдростїю · Лꙋче е҆сть ѹ҆малѧ́ѧисѧ ра́ꙁꙋмомъ пристрашенъ , нежели и҆ и҆ꙁбытъчествꙋѧи мꙋдростїю и҆ престꙋпа́ѧ ꙁаконъ · Є҆сть ковар̾ство и҆спытно и҆ т҄о неправеⷣно , и҆ е҆сть раⷥвраща́ѧи блгⷣть и҆ꙁвѣщати хотѧ̀ сꙋдъ · Є҆сть лꙋкавъствꙋ́ѧи и҆ поникъ черното́ю , и҆ внꙋтренѣѧ е҆го и҆сполнь льсти , понича лицемъ и҆ раслꙋша́ѧ , и҆дѣже не поꙁна́нъ бысть варитъ т҄ѧ · И҆ а́ще не́мощїю крѣпость невъꙁбраненъ бꙋдетъ съгрѣшати , а҆ще ѻ҆брѧ́щетъ времѧ ꙁл҄о сътворитъ . ѿ ꙁрака поꙁна́нъ бꙋдеⷮ мꙋжъ , и҆ срѣтенїемъ лица̀ поꙁнаⷩ‍҇ бꙋдетъ ѹ́мныи · ѻ҆дѣа́нїе мꙋжа и҆ смѣхъ ꙁꙋбовъ и҆ стопы̀ чл҃ка , воꙁвѣститъ ꙗ҆же ѻ҆ немъ · Є҆сть ѻ҆бличенїе е҆́же нѣсть красно , и҆ е҆сть молча́и и҆ то́и мꙋдръ ·
Глⷡ‍҇а , к҃ · Ко́ль добро̀ е҆сть ѻ҆бличити нежелѝ ꙗ҆ри́тисѧ , і҆ и҆сповѣдаѧисѧ ѿ ѹ҆маленїѧ воꙁъбраненъ бꙋдет̾ · Желанїе скопче растлиⷮ л҄и дв҃ицꙋ , та́коже и҆ творѧ̀ нꙋжде́ю сꙋдъбы̀ · Се е҆сть молча́и ѻ҆брѣтаѧ премꙋдрость , и҆ е҆сть ненавидѧ́и мно́ги бесѣды · Є҆сть молча не и҆́мать б҄о ѿвѣта , и҆ е҆сть молча вѣдыи времѧ · Чл҃къ премꙋдръ ѹ҆молчитъ до времене , дръꙁ же и҆ беꙁꙋменъ превъсходиⷮ времѧ . ѹ҆множа́ѧ словеса мерꙁокъ бꙋдетъ , и҆ властелюѧи въꙁненавидѣнъ бꙋдетъ · Є҆сть бл҃гоѹ҆ханїе въ ꙁлыхъ мꙋжеви , и҆ е҆сть и҆ꙁоѻ҆брѣтенїе на ѹ҆маленїе · Є҆сть даа́нїе е҆же т҄и не бꙋдетъ на полꙁꙋ , и҆ е҆сть даа́нїе е҆гоже ѿдаа́нїе сꙋгꙋ́бо . е҆сть ѹ҆маленїе славы ради , и҆ е҆сть е҆же ѿ смиренїѧ въꙁнеслъ главꙋ . е҆сть кꙋпꙋ́ѧи мно́го маломъ , и҆ въꙁвраща́ѧи ѧ҆̀ сеⷣмицею · Премꙋдрыи словесы прелюбленна сътворитъ себѐ , блгⷣти же беꙁꙋмныⷯ раꙁдѣлѧ́юⷮсѧ · даа́нїе беꙁꙋмнаго не полꙁꙋеⷮ  , ѻ҆́чи б҄о е҆го въ е҆ді́ного мѣсто мно́гы · Мало въда́сть а҆ мно́го поно́ситъ , и҆ ѿвръꙁетъ ѹ҆ста̀ своѧ̀ ꙗ҆́ко проповⷣѣниⷦ‍҇ · днесь въꙁа́имъ дасть , а҆ ѹ́тро и҆стѧжетъ , ненави́диⷨ чл҃къ таковыи · Бꙋ́и речеⷮ нѣсть м҄и дрꙋга , и҆ нѣсть хвалы бл҃гомъ мои̑мъ · Ꙗ҆́дꙋщеи хлѣбъ мои , льстивїѝ ꙗ҆ꙁы́комъ . коликощи и҆ е҆лицы посмѣю́тсѧ е҆мꙋ , паданїе ꙁолъ , съ тщанїемъ прїидетъ . и҆ чл҃къ беꙁ̾хваленъ ба́снь беⷥвременна , въ ѹ҆стⷯѣ ненакаꙁан̾ныⷯ прⷵно бꙋдетъ . ѹ҆сты̀ бꙋѧ́го ѿвръꙁена бꙋ́дꙋтъ притча , не и҆́мать б҄о еѧ̀ рещи въ времѧ еѧ̀ · Є҆сть воꙁъбранѧемыи съгрѣшити ѿ скꙋдости , и҆ въ поко́и свои не ѹ҆малиⷮсѧ · Є҆сть погꙋблѧ́ѧ дш҃ꙋ свою ꙁа стⷣꙋ , и҆ ѿ лица беꙁꙋмиа погꙋ́биⷮ ю҆̀ . е҆сть блгⷣть стꙋда ѻ҆бѣща́ѧ сїѧ дрꙋгови , и҆ приѻ҆брѣте е҆го врага тꙋне · Порокъ ꙁолъ чл҃кꙋ лжа , и҆ въ ѹ҆стѣхъ ненакаꙁаныхъ прⷵно бꙋдеⷮ · Ѹ҆не е҆сть тать неже л҄и прⷵно лже , ѻ҆́ба же пагꙋбꙋ наслѣдѧтъ . въ ѻ҆бычаѝ чл҃кꙋ лжа̀ беꙁъчестїе , и҆ стꙋдъ е҆го прⷵно с нимъ · Премꙋ́дрыи словесы и҆ꙁведетъ себѐ , и҆ чл҃къ мꙋдрыи ѹ҆годеⷩ‍҇ е҆сть вельмо́жамъ . дѣлаѧ ꙁе́млю въꙁнесеⷮ сто́гъ свои , и҆ ѹ҆гажда́ѧи вельмо́жамъ ѻ҆цыстиⷮ неправдꙋ · Мꙁда̀ и҆ да́рове ѻ҆слѣпѧⷮ ѻ҆́чи премꙋдрыхъ , и҆ ꙗ҆́коже браꙁды на ѹ҆стѣх̾ ѿвратитъ ѻ҆блеченїѧ · Премꙋдрость съкровена , и҆ съкровище не ꙗ҆влено , ка́ѧ полꙁа е҆сть ѿ ѻ҆́бою е҆го . лꙋ́че чл҃къ съкрыва́ѧи бꙋ́иство свое , неже л҄и чл҃къ съкрыва́ѧи премꙋдрость свою ·
Глⷡ‍҇а , к҃а · Чадо съгрѣшилъ л҄и е҆си не приложи ктомꙋ , и҆ ѻ҆ преⷣниⷯ ти помолисѧ . ꙗ҆́коⷤ‍ⷷ ѿ лица̀ ꙁмїи̑на бѣжѝ ѿ грѣха , а҆ще б҄о пристꙋпиши ѹгрыꙁнеⷮ т҄ѧ . ꙁꙋбы лвови ꙁꙋ́бы е҆го , ѹ҆бива́ютъ дш҃и чл҃чи , ꙗ҆́ко мечъ ѻ҆бою́дꙋ ѻ҆́стръ всѧко беꙁако́нїе , ра́нѣ е҆го нѣсть и҆сцѣленїѧ · Прещенїе и҆ досажденїе ѻ҆пꙋстѣ́ютъ богатьство , та́ко и҆ до́мъ гръдыхъ ꙁапꙋстѣе̑тъ · Моленїе ни́щаго и҆ꙁ̾ ѹ҆стъ до ѹ҆шїю е҆го , и҆ сꙋдъ е҆го съ тща́нїемъ грѧдетъ · Ненавидѧ́и ѻбличенїѧ въслѣдъ грѣшника , и҆ боѧ́исѧ г҃а ѻ҆братит̾сѧ срⷣцемъ · Поꙁна́нъ е҆сть и҆ꙁдалеча силныи ꙗ҆ꙁыкомъ , а҆ раꙁꙋмивыи вѣсть в чем̾ сѧ полꙁꙋетъ · Соѕида́ѧи хлѣвинꙋ е҆го чюжимъ и҆мѣнїемъ , ꙗ҆коже събира́ѧи ка́менїе ꙁимѣ · И҆ꙁгрѣби събраны съборъ беꙁаконникъ , и҆ кончина и҆хъ пла́мень ѻ҆́гненъ · Пꙋть грѣшникъ непотребенъ ѿ ка́менїѧ , и҆ напослѣдокъ е҆го ро́въ а҆́довъ · Съхранѧ́ѧ ꙁако́нъ ѹ҆дръжитъ помышленїе своѐ , и҆ съвръшенїе страха гн҃ѧ премꙋдрость . ненакаꙁаⷩ‍҇ бꙋдеⷮ и҆же не е҆сть коварен̾ , е҆сть коварство ѹ҆множа́и го́рести · Ра́ꙁꙋмъ премꙋдраго ꙗ҆́ко потопъ ѹ҆мно́житсѧ , и҆ совѣтъ е҆го ꙗ҆́ко и҆сточникъ живота̀ · Ѹ҆троба бꙋ́ѧго ꙗ҆ко сосꙋдъ съкрꙋшенъ , и҆ всѧкаго ра́ꙁꙋма не ѹ҆дръжитъ · Слово премꙋдро а҆ще ѹ҆слы́шитъ раꙁꙋмныи въсхва́литъ и҆̀ , и҆ к̾ себѣ приложиⷮ е҆̀ · Ѹ҆слы́ша бꙋаѧ́исѧ и҆ не годѣ е҆мꙋ быⷵ и ѻ҆брати е҆̀ ꙁа плещи своѝ · По́вѣсть бꙋѧ́го ꙗ҆́ко бремѧ на пꙋтѝ , на ѹ҆стнахъ же раꙁꙋмныхъ ѻ҆брѧ́щетъсѧ блгⷣть · Ѹ҆ста премꙋдраго похва́лена быва́ютъ въ цр҃кви , и҆ словеса е҆го раꙁмышлена бꙋдⷮꙋ въ срⷣцы · Ꙗ҆́коже до́мъ раꙁореⷩ‍҇ та́коже бꙋѧ́го премꙋдрость и҆ ра́ꙁꙋмъ , нераꙁꙋмныⷯ неи̑спытны гл҃ы . пꙋта на нога́хъ нераꙁꙋмѣ́ющихъ накаꙁа́нїѧ , и҆ ꙗко рꙋчныѝ ѻ҆ко́вы на рꙋцѣ де́снои · Бꙋ́и въ смѣхꙋ въꙁнесе глаⷵ свои , мⷤꙋ же хꙋдогъ е҆два̀ ма́ло ѻ҆склабитсѧ · Ꙗ҆́коже мани́сто ꙁла́то мꙋдромꙋ накаꙁа́ніе , и҆ ꙗ҆́коже ѻ҆брꙋчъ на де́снѣи мы́шци е҆го · Нога̀ бꙋ́ѧго ско́ра въ хлѣвинꙋ , чл҃къ б҄о мно́гои̑скꙋ́сныи ѹ҆срами́тсѧ ѿ лица̀ . беꙁꙋмныи двеⷬ‍҇ми приничеⷮ въ хлѣвинꙋ̀ , мꙋжъ же накаꙁа́нъ вн҄ѣ ста́нетъ · Ненакаꙁа́нїе б҄о чл҃кꙋ при двереⷯ послꙋ́шати , мꙋдрыи же ѻ҆жесточитсѧ ради нечестїа . ѹ҆стнѣ же чюж́да сихъ ради въꙁвеселѧтсѧ , словеса же мꙋ́дрыхъ в̾ мирилѣхъ ста́нꙋтъ · Въ ѹ҆стⷯѣ бꙋ́ихъ срⷣца иⷯ , ѹ҆ста же премꙋдрыⷯ накаꙁана сꙋть · Кленꙋщ́ꙋ нечести́вомꙋ сатонꙋ , са́мъ кленетъ свою̀ дш҃ꙋ · Сквернитъ же свою̀ дш҃ꙋ шепти́выи , и҆ въ жилищи въꙁненави́дѣнъ бꙋдетъ ·
Глⷡ‍҇а , к҃в · Ка́мени нечи́стомꙋ точенъ е҆сть лѣни́выи , и҆ всѧ́къ подвижа́ѧи е҆го ѿтрѧсе́тъ рꙋ́кꙋ свою · Стꙋ́дъ ѿц҃ꙋ ненакаꙁа́нъ сн҃ъ , дщи же на ѹ҆моле́нїе е҆мꙋ бꙋдетъ · дщи же мꙋдра почте́тъ ѿц҃а свое̑го , а҆ не срамлѧ́ющисѧ печа́ль ѿц҃ꙋ . ѿц҃а и҆ мꙋжа посрами́тъ дръꙁаѧ , и҆ ѿ ѻбо́ю беще́стїе прїиметъ · Ꙗ҆́ко мꙋсике́иска печа́ль , беꙁ̾вре́менна повѣсть . ра́ны и҆ накаꙁа́нїе въ всѧ́ко вре́мѧ премꙋдрости , ꙗ҆́ко сълѣплѧ́ѧ чре́пїе . ꙗ҆́ко ѹ҆ча́и бꙋѧ́го , та́ко въꙁбꙋжⷣа́ѧи спѧ́ща ѿ тѧ́жка сна . повѣда́ѧи дрѣмлющꙋ , повѣда́етъ бꙋ́ю , и҆ на концы рече́тъ чт҄о е҆сть · Наⷣ мр҃твыми пла́чисѧ и҆ще́ꙁе б҄о свⷮѣ , и҆ бꙋѧго плачисѧ и҆ꙁ̾чеꙁе б҄о ра́ꙁꙋмъ . слаⷣко е҆сть пла́катисѧ мр҃твьца , ꙗ҆́ко почи́лъ е҆сть . бꙋѧ́го же лꙋче смр҃ть неже живо́тъ ꙁо́лъ · Сѣтова́нїе мр҃твъца , ꙁ҃ , дн҃їи , бꙋѧ́го же и҆ нечести́ваго всѧ̀ дн҃и живота̀ е҆го . съ беꙁꙋмными не мно́жи слове́съ , и҆ къ нераꙁꙋмивꙋ не ходи · Храни́сѧ ѿ него да не трꙋда прїимеши , и҆ не ѻ҆скверни́шисѧ въ стѧжа́нїи е҆го . ѹ҆клони́сѧ ѿ него и҆ ѻ҆брѧ́щеши поко́и , и҆ не ѹ҆ны́еши беꙁꙋмїемъ е҆го · Па́че ѻ҆́лова чт҄о ѻ҆тѧжчи́тсѧ , н҄о и҆мѧ е҆мꙋ чт҄о е҆сть то́кмо бꙋ́и · Пѣсо́къ и҆ соⷧ‍҇ и҆ рꙋдꙋ желѣꙁа ле́гко е҆сть понести , паче чл҃ка нераꙁꙋми́ва · Съключе́нїе древѧ́но на ѹ҆тверже́нїе храми́ны да не расто́ргнетсѧ , та́коже и҆ срⷣце ѹ҆тверже́но на раꙁмышле́нїе совѣта въ врѣмѧ не ѹ҆страшитсѧ · срⷣце ѻ҆снова́но на совѣсти ра́ꙁꙋма ꙗ҆́ко сълѣпле́нїе песо́чно тесаныѧ стѣ́ны · Ꙗ҆́ко дроблїе ка́менїе на высо́цѣ лежа́щее проти́вꙋ вѣтрꙋ не стерпи́тъ , та́коже срⷣце страши́во въ раꙁмышле́нїи бꙋѧ́го прѧ́мо всѧ́комꙋ стра́хꙋ не стерпитъ · Ѹ҆то́ксѧ въ ѻ҆́ко и҆ точитъ сле́ꙁы , и ѹ҆то́ксѧ въ срⷣце и҆сто́читъ чюв̾ство · Вергаѧи камы на пти́цы раꙁлꙋчитъ ѧ҆̀ , і҆ и́же поно́ситъ дрꙋ́гꙋ раꙁори́тъ дрⷤꙋбꙋ · На дрꙋ́га а҆ще и҆ꙁвлече́ши ме́чь , не надѣ́исѧ е҆сть б҄о ме́сть ѿ него · на дрꙋга а҆ще ѿверꙁе́ши ѹ҆ста не бо́исѧ , стыди́сѧ е҆сть б҄о и҆ꙁмѣне́нїе . нѣсть добра ѿ мꙋ́жа лꙋка́ва , раꙁвѣ поноше́нїѧ и҆ горды́нѧ , и҆ ѿкрове́нїе та́ины , и҆ ꙗ҆́ꙁвы ле́стны , сихъ ѿбѣжиⷮ всѧ́къ дрꙋ́гъ · Вѣ́рꙋ стѧжи в нищетѣ съ и҆́скренимъ бꙋди , да въ бл҃гиⷯ е҆го вкꙋ́пѣ въꙁвесели́шисѧ · И҆ въ времѧ ско́рби пребыва́и с ни́мъ , да въ наслѣдїе е҆го наслѣди́ши · Прьвѣе ѻ҆гнѧ и҆ ды́ма пе́щнаго па́ра , та́ко первѣе кро́ве клевета · дрꙋга ꙁастꙋпа́ти не срамѣ́исѧ , и҆ ѿ лица е҆го не съкрыва́исѧ , а҆ще т҄и ключиⷮсѧ и҆ ѕл҄о е҆го ради · всѧ́къ слы́шаѧи съхранитъ ѧ҆̀ · Кт҄о да́сть м҄и въ ѹ҆стѣхъ мои̑хъ храни́лище , и҆ на ѹ҆стѣхъ мои̑хъ печа́тъ кова да не падꙋсѧ ѿ неѧ , и҆ ꙗ҆ꙁы́къ мои да не погꙋбитъ м҄ѧ ·
Глⷡ‍҇а , к҃г · Ги҃ ѿч҃е и҆ влⷣко живота мое̑го , не ѻ҆ста́ви мене въ совѣтѣ и҆хъ , и҆ не да́ждь ми впа́стисѧ в нѧ̀ · Кт҄о въꙁло́житъ на промышле́нїе мое ра́ны , и҆ на срⷣце мое накаꙁа́нїе премꙋдрости . да ѻ҆ нераꙁꙋмѣ́нїи мое̑мъ не пощадѧ́тсѧ , и҆ да не ꙗ҆вѧ́тсѧ грѣси и҆хъ · Ꙗ҆́ко да не ѹ҆мно́жатсѧ невѣдѣ́нїѧ моѧ , и҆ грѣси мои премно́ѕи да не бꙋ́дꙋтъ . и҆ падꙋсѧ преⷣ сꙋпоста́ты , и҆ порадꙋетъ ми сѧ вра́гъ мои  · Ги҃ ѿч҃е и҆ б҃е живота мое̑го , не да́жⷣь похотѣ́нїѧ ѻ҆чи́ма мои̑ма , и҆ въжделѣнїе ѿврати ѿ мене . чре́вꙋѹ҆го́дїѧ и҆ сладосꙋщїѧ да не ѻ҆бы́имꙋтъ м҄ѧ , и҆ бестꙋ́днѣи дш҃и не преда́жⷣь мене · Послꙋшаите ча́да , хранѧ́и бо сѧ не поги́бнетъ . ѹ҆стнама свои̑ма порꙋга́нъ бꙋ́детъ грѣшникъ и҆ клеве́тникъ , и҆ го́рдїи съблаꙁнѧ́тсѧ ѻ҆ нѧ · въ ꙁаклина́нїе не прилага́и ѹ҆́стъ свои̑хъ , и҆ не клени́сѧ и҆менемъ ст҃ымъ · Ꙗ҆́коже б҄о ра́бъ пыта́емъ прⷵно ѿ ра́нъ не ѹ҆мали́тсѧ , та́коже ꙁаклина́ѧисѧ и҆менемъ ст҃ымъ ѿ грѣха не ѻ҆чиститсѧ · Мꙋжъ кленыисѧ мно́га и҆спо́лнитсѧ беꙁако́нїѧ , и҆ не ѿи̑меⷮсѧ ѿ домꙋ е҆го ра́на · а҆ще съгрѣшиⷮ грѣхъ е҆го на не́мъ . и҆ а́ще преꙁритъ сꙋгꙋбо съгрѣшитъ , и҆ а́ще въ тще клѧ́сѧ не ѻ҆правди́тсѧ . и҆спо́лниⷮсѧ до́мъ е҆го нанесе́нїи . е҆сть бесѣда ѻ҆бличе́на смр҃тїю , да не ѻ҆брѧ́щеⷮсѧ в наслѣ́дїи і҆а́ковли . ѿ бл҃говѣрныⷯ б҄о вс҄е с҄е ѿстꙋпитъ , и҆ въ грѣхи не въпадꙋтсѧ . в ненакаꙁа́нїи неѻ҆бличнѣ не наста́ви ѹ҆́стъ свои̑хъ , е҆сть б҄о в немъ мы́сль грѣха . помѧни ѿц҃а свое̑го и҆ мт҃рь свою , посрѣди б҄о вельмо́жъ сѣди́ши · е҆гда ка́ко ꙁабꙋдешисѧ преⷣ ни́ми , и҆ ѻ҆бы́чаемъ своиⷨ ѻ҆бꙋѧ́еши . и҆ похо́щеши ꙗ҆́ко а҆ще не бы сѧ роди́лъ , и҆ дн҃ь рожде́нїѧ твое̑го не проклина́и . чл҃къ ѻ҆быча́ѧсѧ словесы поноше́нїѧ , въ всѣхъ дн҃ехъ не и҆́мать накаꙁа́нъ бы́ти . дв҄а ви́ды ѹ҆мно́жаютъ грѣхи , и҆ тре́тїи наво́дитъ гнѣ́въ · дш҃а те́пла ꙗ҆́ко ѻ҆́гнь горѧ̀ , не ѹ҆га́снетъ до́ндеже и҆сты́нетъ · Чл҃къ блꙋ́денъ тѣ́лоⷨ пло́ти свое̑ѧ , не преста́нетъ до́н̾деже въж̾жетъ ѻ҆́гнь · Чл҃кꙋ блⷣꙋнꙋ всѧкъ хлѣбъ сладокъ , не преста́неⷮ дондеже ѹ҆́мретъ · Чл҃къ слаꙁѧ́и съ ѻ҆́дра свое̑го , гл҃ѧ дш҃и свое́и , кт҄о м҄ѧ ви́дитъ . тма̀ ѻ҆́крⷵтъ мене , и҆ стѣны ꙁастꙋпѧⷮ м҄ѧ . и҆ никтоⷤ‍ⷷ м҄ѧ ви́дитъ , чт҄о страшꙋсѧ , грⷯѣ мои̑хъ не въспомѧнетъ вышнїи · и҆ ѻ́чи чл҃честїи страхъ е҆го . и҆ не раꙁꙋмѣ ꙗ҆́ко ѻ҆́чи гн҃и тма́ми свѣтлѣиши слн҃ца е҆ста̀ · проꙁира́ющи вс҄ѧ пꙋти чл҃чески , и҆ сматрѧ́ющи въ та́иныхъ мѣстехъ . преже да́же не соꙁда́но бꙋдет̾ , вс҄е ѹ҆вѣдѣно е҆мꙋ такоже и҆ по скончанїи сеи на пꙋтехъ града м̾щенъ бꙋ́детъ , и҆дѣже не сꙋмнѣсѧ ꙗ҆́тъ бꙋдеⷮ . та́коже и҆ жена̀ ѻ҆ста́вльшїа мꙋжа , и҆ прилѣплѧ́ющисѧ къ и҆́номꙋ · Пр́ьвое ѹ҆бо ѿ ꙁакона вышнѧго ѿстꙋпи . и҆ второе мꙋж́ꙋ свое̑мꙋ съгрѣши . и҆ третее блꙋдом̾ прелюбодѣ́иства , ѿ чюждаго мꙋжа чада сътвори . да преⷣ соборъ сїѧ и҆ꙁведена бꙋдетъ , и҆ на чадехъ еѧ̀ посещенїе бꙋдетъ . не ѹ҆коренѧтсѧ чада еѧ̀ въ коронь , и҆ вѣтви еѧ̀ не сътворѧтъ пло́да . и҆ на клѧтвꙋ ѻ҆ста́виⷮ памѧть свою , и҆ поношенїе еѧ̀ не потребитсѧ . и҆ ѹ҆раꙁꙋмѣ́ютъ ѻ҆ста́вльшеи , ꙗ҆́ко ничтоже лꙋче страха гн҃ѧ , и҆ ничтоже слаждьшеи то́кмо внимати ꙁа́повѣдемъ гн҃имъ · ꙁаповѣ́да моѷсїи , наслѣдїѧ събора і҆а́ковлѧ . насыщаѧ ꙗ҆́ко фисоⷩ‍҇ премꙋдрости , и҆ ꙗ҆́ко ти́гръ въ дн҃ь красы . и҆сполнѧ́ѧи ꙗ҆́ко е҆фратъ раꙁꙋма , и҆ ꙗ҆́коже і҆ѻ҆рданъ въ дн҃и жа́твы · ꙗ҆́вивыи ꙗ҆ко свѣтъ накаꙁа́нїе , и҆ ꙗ҆́коже гїѻнъ въ дн҃и и҆ма́нїѧ вина · Не сконча первыи прораꙁꙋмѣти еѧ̀ , такоже и҆ послѣднїи не и҆слѣди еѧ̀ · ѿ морѧ б҄о ѹ҆множисѧ раⷥмышленїѧ еѧ̀ , и҆ совѣтъ еѧ̀ ѿ велїѧ беꙁдны · И҆ а́ꙁъ ꙗ҆́ко раскопанїе ѿ рѣки , и҆ ꙗ҆́ко во́дꙋ лїѧ́и и҆ꙁыдоⷯ в ра́и . рѣхъ напою себѣ врьтограⷣ , и҆ ѹ҆пою себѣ лѣхꙋ . и҆ с҄е раскопанїе м҄и бысть рѣкою , и҆ рѣка моѧ быⷵ м҄и мо́реⷨ · Є҆ще накаꙁа́нїеⷨ ꙗ҆́ко ѹ҆тренюю просвѣщꙋ и҆ проꙗ̑влю ѧ҆̀ до далечѧ · Є҆ще ѹ҆ченїе ꙗ҆́ко прⷪ‍҇рчьство и҆ꙁлѣю , и҆ ѻ҆ставлю е҆̀ в роды вѣчны · Види́те ꙗ҆́ко не себѣ е҆ді́номꙋ трꙋдихсѧ , н҄о и҆ всѣмъ и҆скꙋщимъ еѧ̀ ·
Глⷡ‍҇а , к҃е · Треми ѹ҆красихсѧ , и҆ стахъ красна преⷣ гм҃ъ и҆ чл҃кы . съвокꙋпленїемъ братїи , и҆ любовїю и҆скренихъ · и҆ мꙋжъ и҆ жена сами себѣ съе̑ді́нени · Три же виды воꙁненавидѣ дш҃а моѧ , и҆ ѕѣло м҄и ѻ҆меⷬ‍҇ꙁѣ живоⷮ иⷯ . ѹ҆бога горда , богата л̾жива , и҆ стара преблꙋдодѣ́ѧ ѹ҆малѧ́ющагосѧ ѹ҆моⷨ . е҆гоже въ ю́ности не събра́лъ е҆си , т҄о како мо́жеши ѻ҆брѣсти въ ста́рости свое́и . коль е҆сть кра́сенъ сѣдинамъ сꙋдъ , и҆ старцеⷨ раꙁꙋмѣти совⷮѣ · Прославленыⷨ съраꙁꙋмѣнїе и҆ совⷮѣ . вѣнецъ старцемъ много раꙁлично и҆скꙋство , и҆ похваленїе иⷯ страⷯ гн҃ь · девѧть помышленїи бл҃женыхъ въ срⷣцы мое̑мъ , а҆ десѧтое и҆ꙁрекꙋ ꙗ҆́ꙁы́комъ · Чл҃къ веселѧ́исѧ ѻ҆ чадехъ живѧи , и҆ ꙁрѧ̀ нападанїѧ врагъ · Бл҃женъ и҆же живетъ съ женою раꙁꙋмною . і҆ и҆же ꙗ҆ꙁы́комъ свои̑мъ не поплъꙁнесѧ . і҆ и҆же не работа достойномꙋ себѣ · бл҃женъ и҆же ѻ҆брѣте мꙋдрость . и҆ пода́ѧ въ ѹ҆́ши послꙋша́ющиⷯ . ꙗ҆́ко великъ и҆же мꙋдрость ѻ҆брѣте , н҄о нѣсть паче боа́щагосѧ г҃а . страхъ гн҃ь паче всего преспѣ , и҆ дръжа́и е҆го комꙋ ѹ҆подобитсѧ · Всѧкꙋ ꙗ҆́ꙁвꙋ не ꙗ҆́ꙁвꙋ срⷣчнꙋю . и҆ всѧ́кого лꙋкав̾ства и҆ не лꙋкав ства же́ньскаго . и҆ всѧкого нанесенїѧ и҆ не нане сенїѧ ненави́дѧщихъ , и҆ всѧкого мщенїѧ и҆ н мщенїѧ вра́гъ · Нѣсть главы̀ паче главы̀ ꙁмїины и нѣсть ꙗ҆́рости паче ꙗ҆́рости вра́жїѧ · Жити лꙋ че со львомъ и҆ ꙁмїеⷨ нежели съ женою лꙋ кавою . лꙋкаⷡ‍҇ство жены̀ и҆ꙁмѣнѧ́етъ ꙁра́къ еѧ̀ , ѻ҆мрачитъ лице своѐ ꙗ҆́ко меⷣведица средъ и҆скре нихъ свои̑хъ . въꙁлѧжеⷮ мꙋжъ еѧ̀ , и҆ слы́шавъ въꙁ дохнетъ го́рко · Мала е҆сть всѧка ꙁлоба против ꙁло́бѣ же́ньстеи , жребїи грѣшника спаде на ню Въсхожденїе пѣска поⷣ ногама старчема , та́ко же на̀ ꙗ҆ꙁы́чна мꙋжꙋ молчаливꙋ · Не сматрѧ́и на кра сотꙋ женьскꙋ , и҆ женѣ в добротѣ не въсхощи гнѣвъ и҆ бестꙋдїе и҆ срамота велика · а҆ще жен приѻ҆брѣта́емъ мꙋжꙋ свое̑мꙋ . срⷣце смирено и҆ лиц сѣтова́но , и҆ ꙗ҆́ꙁва срⷣчна , жена̀ лꙋкава · Рꙋц не́мощнїи и҆ колѣни ѻ҆слабленїи , и҆ жена̀ и҆же н бл҃жиⷮ мꙋж́а свое̑го · ѿ жены̀ нача́токъ грѣха , тою̀ ѹ҆мираеⷨ вс҄и . не дажⷣь водѣ прохода , н҄и жен лꙋкавѣ дръꙁновенїа . а҆ще не походиⷮ подъ рꙋко т҄и , ѿсѣци ю҆̀ ѿ плоти твое́ѧ ·
Глⷡ‍҇а , к҃ѕ · Жены̀ добры бл҃женъ е҆сть мⷤꙋ и҆ числ дн҃їи е҆го сꙋгꙋбо . жена̀ до́блѧ весе литъ мꙋж́а свое̑го , и҆ лѣта е҆го и҆с полниⷮ ми́ромъ . жена̀ до́бра ча́сть бл га , въ части боа́щисѧ г҃а да́на бꙋ детъ · Богатаго же и҆ ѹ҆бога́го срⷣце бл҃го , въ всѧк времѧ лице ти́хо · ѿ трехъ же ѹ҆говѣ срⷣце мое и҆ ѿ лица четвертаго ѹ҆боа́хсѧ , преданїѧ града и҆ съборъ наро́да , и҆ ѻ҆бол̾ганїѧ смерътна вс҄е въ тъще · Вредъ же срⷣца и҆ сѣтованїе жена̀ ревнива жены ради ревнивы ра́на ꙗ҆ꙁы́чна всѣмъ ѻ҆б ща́ющисѧ . волꙋе и҆́го движимо , жена̀ лꙋкавна дръжа́исѧ еѧ̀ , ꙗ҆́ко е҆млѧ́исѧ скорпїа · Гнⷡ‍҇ѣ велик жена пїѧнива , и҆ стꙋда еѧ̀ не и҆́мать покрыти Блꙋдъ женьскь помиꙁа́нїе ѻ҆чима , и҆ бровма еѧ̀ по ꙁна́нъ бꙋдет̾ · Ѡ҆ дщери бестⷣꙋнѣ ѹ҆тверди стра жⷣꙋ , да не попꙋщенїе ѹ҆бо ѻ҆брѣтъши погꙋ битсѧ · Въслѣдъ бестꙋдна ѻ҆́ка съхрани́сѧ , и҆ не дивисѧ а҆ще въ т҄ѧ съгрѣшиⷮ · Ꙗ҆́ко жажденъ пꙋтникъ ѿвръꙁетъ ѹ҆ста̀ своа , и҆ ѿ всѧкоѧ во́ды ближ̾нѣѧ и҆спїет̾ . и҆ прѧмо всѧкого кола̀ сѧ́детъ , и҆ прѧмо стрѣлѣ ѿкрыеⷮ тꙋлъ · Блгⷣть женьска въꙁвеселиⷮ мꙋжа е҆ѧ , и҆ кости е҆го въꙁвеселитъ хꙋдожество еѧ̀ · даѧ́нїе гн҃е жена̀ молчалива , и҆ нѣсть и҆скꙋпа покаꙁанныѧ дш҃а · Блгⷣть на блгⷣти жена̀ стꙋдлива , и҆ нѣсть досто́ина всѧка мѣра ѹ҆дръжаныѧ дш҃а · Слн҃це въсходѧ на высокиⷯ гн҃ихъ , и҆ доброта жены̀ до́брыѧ въ красотѣ до́мꙋ еѧ̀ · Свѣтилникъ сїѧѧ̀ на свѣщницѣ ст҃ѣ , и҆ доброта лица на воꙁрастѣ стоа́щаго · Столпи ꙁлати на поⷣстолпи и҆хъ сребреныⷯ , и҆ но́ѕѣ красни на плеснахъ добрѣ стоѧ́щи · Ѡ҆ дво́емъ печално м҄и бы́сть срⷣце мое , и҆ на третїемъ ꙗ҆́рость м҄и наи҆́де · Мꙋжъ боре́цъ лиша́ѧсѧ ꙁа скꙋдотꙋ , и҆ мꙋжи раꙁꙋмиви а҆ще ѻ҆треблени бꙋдⷮꙋ , въꙁвращаѧсѧ ѿ правды на грⷯѣ , г҃ь ѹ҆готови е҆го на меⷱ‍҇ е҆два и҆ꙁмеⷮсѧ кꙋпецъ ѿ согрѣшенїа ·
Глⷡ‍҇а , к҃ꙁ · Не ѻ҆правди́тсѧ корчемникъ ѿ грѣх̾ , ꙁа несытость мно́ѕи съгрѣшиша , хотѧи ѹ҆мно́жити ѿвратиⷮ ѻ҆́чи · Посредѣ собрана ка́менїѧ во́нꙁетсѧ колъ , и҆ посредѣ продаѧнїѧ и҆ кꙋплѧ съвръша́етсѧ грѣх̾ · А҆ще не дръжи́тсѧ страха гн҃ѧ , съ тща́нїемъ въско́рѣ раꙁвратиⷮсѧ до́мъ е҆го · Трѧсенїемъ решета̀ ѻ҆ста́нꙋтъ смети , тако же ѻ҆треби чл҃ческїѧ въ помышленїи е҆го · Сосꙋды скꙋделнича и҆скꙋша́етъ пещъ , і҆ и҆скꙋшенїе чл҃кеско въ помышле́нїи е҆го · Въꙁдѣланое древо ꙗ҆влѧ́етъ плоⷣ е҆го , такоже сло́во помышленїѧ срⷣце чл҃чьско · Прежⷣе помышленїа не похвали мꙋжа , се б҄о и҆скꙋшенїе чл҃чьско · А҆ще го́ниши пра́вдꙋ постигнеши , и҆ ѻ҆блечешисѧ в н҄ю ꙗ҆ко в подиръ сла́вы · Птицы с подобными себѣ ѻ҆бита́ютъ , і҆ и́стинна къ творѧ́щимъ ю҆̀ ѻ҆братитсѧ . левъ ло́витъ ловъ , та́коже и҆ грѣси дѣла́ющихъ неправдꙋ · По́вѣсть бл҃говѣрнаго въи҆́стиннꙋ премꙋдрость , а҆ беꙁꙋменъ ꙗ҆́ко лꙋна и҆ꙁмѣнѧ́етсѧ · Посредѣ беꙁꙋмныⷯ съблюди времѧ , и посредѣ раꙁъмышлѧ́ющихъ ѹ҆частисѧ · По́вѣсти бꙋ́ихъ мерꙁость и҆ смѣхъ и҆хъ пита́нїе грѣха . бесѣда много клѧтвенаго , и҆спра́витъ вла́сы , и҆ сваръ е҆го ꙁаⷮченїе ѹ҆шима · Пролитїе кро́ве сва́ръ гордыхъ , и҆ клеветанїе и҆хъ послꙋша́нїе сꙋе́тно · ѿкрыва́ѧи та́инꙋ погꙋблѧеⷮ вѣрꙋ , и҆ не и́мать ѻ҆брѣсти дрꙋга противꙋ дш҃и свое́и · Прїими дрꙋга и҆ ѹ҆вѣрисѧ с ни́м̾ , а҆ще л҄и ѿкры́еши та́ины е҆го не и́маши гнати по неⷨ · Ꙗ҆́коже погꙋбиⷮ чл҃къ всѧ́каго врага свое̑го , та́ко и҆же погꙋби дрꙋжбꙋ и҆скренѧⷢ‍҇ · Ꙗ҆́коже птицꙋ и҆ꙁ рꙋки и҆спꙋстиши , та́коже и҆спꙋстилъ е҆си и҆скренѧго и҆ не ѹ҆лови́ши е҆го . не жени е҆го ꙗ҆́ко далече ѿстꙋпи , і҆ и҆ꙁбѣже ꙗ҆́ко серна ѿ сѣти · Ꙗ҆́ко е҆сть стрꙋпъ ѻ҆бѧꙁати , и҆ ѿ клеветы е҆сть и҆ꙁменитисѧ , а҆ ѿкрывъ та́инꙋ не ча́етсѧ . помиꙁа́ѧ ѻ҆́комъ кꙋе̑тъ ꙁл҄о , и҆ никтоже е҆го ѻ҆ста́виⷮ ѿ е҆го · Прѧ́мо ѻ҆чи́ма твои́ма насладитъ ѹ҆ста своѧ , и҆ словесемъ твоиⷨ подивиⷮсѧ · Послѣди же раꙁвратиⷮ ѹ҆ста своѧ̀ , и въ словесехъ твоиⷯ дасть соблаꙁнъ · Мно́го въꙁненави́дѣхъ и҆ не ѻ҆брѣтоⷯ подобна е҆мꙋ , и҆ г҃ь ненави́диⷮ е҆го · Ве́ргыи ка́мы на высотꙋ на главꙋ̀ свою̀ вержетъ , и ꙗ҆́ꙁва льстива раꙁдѣлиⷮ стрꙋпы · И҆скопава́ѧи ро́въ впадеⷮсѧ во́нь , и҆ по́лѧ ча́ѧи сѣть ѹ҆вѧꙁнеⷮ в не́и . творѧ́и ꙁл҄о въва́литсѧ в нѐ , и҆ не раꙁꙋмѣетъ ѿкꙋдꙋ е҆мꙋ прїидетъ · поношенїе и҆ порꙋга́нїе гордымъ и҆ м̾щенїе , ꙗ҆́ко левъ ло́виⷮ нань · Сѣтїю ѹ҆вѧꙁа́ютъ веселѧ́щеисѧ ѻ҆ паденїи бл҃говѣрныхъ , и҆ болѣꙁнь погꙋбиⷮ ѧ҆̀ преже смр҃ти иⷯ . гнѣвъ и҆ ꙗ҆́рость сїи сꙋть мерꙁость , и҆ мꙋжъ грѣшникъ ѻ҆держанъ и҆́ми бꙋдетъ ·
Глⷡ‍҇а , к҃и · Мьща́ѧ ѿ г҃а ѻ҆брѧ́щеⷮ м̾ще́нїе , и҆ грѣхѝ своѧ ѿдвиꙁа́ѧ ѿдви́гнетъ . ѻ҆ста́ви непра́вдꙋ и҆́скренемꙋ свое̑мꙋ , и҆ тогда̀ помо́льшꙋ ти сѧ грѣси твоѝ раꙁы́идꙋтсѧ . чл҃къ на чл҃ка съхранѧ́етъ гнѣвъ , и ѿ г҃а и҆щетъ и҆сцѣле́нїѧ · На чл҃ка подо́бна себѣ не имать млⷵти , а҆ ѻ҆ грѣсе́хъ свои̑х̾ мо́литсѧ · Са́мъ сы́и пло́ть и҆ хранитъ гнѣвъ , кт҄о ѻ҆цыстиⷮ грѣхѝ е҆го · помѧнѝ послѣднѧѧ растлѣнїе и смр҃ть , и҆ преста́ни вражⷣовати · И҆ пребыва́и в ꙁа́повѣдеⷯ помина́ѧи ѧ҆̀ и҆ не въꙁненави́ди ближнего . и҆ въ ꙁавѣте вы́шнѧго , преꙁрѝ невѣ́ждьство · ѻ҆ста́нисѧ ѿ сва́ра , и҆ ѹ҆малиши грѣхѝ . чл҃къ б҄о ꙗ҆́ръ раждиꙁаеⷮ сва́ръ , и҆ мꙋжъ грѣшникъ въꙁмѧтеⷮ дрꙋги , и҆ посреди ми́рныхъ вло́жит̾ клеветꙋ̀ · Ꙗ҆́кова̀ ве́щи ѻ҆гнѧ̀ та́ко и҆ пла́мень раꙁгори́тсѧ , и҆ ꙗ҆кова̀ крѣпость бꙋдетъ сва́ра такоже и҆ гнⷡ‍҇ѣ раꙁгори́тсѧ · Ꙗ҆кова́ же крѣпость чл҃ча такоже ꙗ҆́рость е҆го бꙋдетъ · и҆ ꙗ҆́҆́коже бога́т̾ство е҆го въꙁдви́жеⷮ гнѣвъ е҆го . рве́нїе натощно вжигае ѻ҆́гнь , и҆ сва́ръ напра́сенъ пролива́ет̾ кро́вь · А҆ще въꙁд̾ме́ши и҆́скрꙋ въꙁгори́тсѧ , и҆ а́ще въсплю́неши на ню̀ ѹ҆га́снетъ · Та́коже и҆ ѻ҆бо́е и҆ꙁъ ѹ҆стъ твои̑хъ исхо́дитъ · Шепо́тника и҆ двоꙗ҆́ꙁы́чника подобаеⷮ клѧтѝ , мно́ги б҄о ми́рны сꙋще погꙋби́ло . ꙗ҆ꙁы́къ тре́тїи мно́ги потрѧ́слъ , и҆ раꙁлꙋчи ѧ҆̀ ѿ ꙗ҆ꙁы́ка во ѧꙁы́ки И҆ грады твръды раꙁорѝ , и҆ домы̀ вельмо́жамъ раꙁъврати · Ꙗ҆́ꙁыкъ тре́тїи и҆ же́ны доблѧ и҆ꙁгна̀ , и҆ лишѝ ѧ҆̀ ѿ трꙋдъ и҆хъ · Послꙋшаѧ е҆го не и́матъ ѻ҆брѣсти поко́ѧ не и́мать ѹ҆сели́тисѧ беꙁ̾млъвы · Ꙗ҆́ꙁва бична́ѧ стрꙋпы творитъ , ꙗ҆́ꙁва же ꙗ҆́ꙁы́чнаѧ съкрꙋшаеⷮⷮ ко́сти . Мно́ѕи падо́ша ѻ҆́стрїемъ меча̀ , н҄о не ꙗ҆́ко па́дшеи ꙗ҆́ꙁы́комъ · Бл҃жеⷩ‍҇ и҆же ѹ҆кры́етсѧ ѿ него , и҆же никтоⷤ‍ⷷ про́иде въ ꙗ҆рости е҆го . і҆ и҆же не воꙁвле́къ и҆́га е҆го , и҆ ѹ҆ꙁами е҆го не свѧꙁанъ бы́сть · и́го б҄о е҆го и҆́го желѣꙁно , и҆ ѹ́ꙁы е҆го ѹ́ꙁы мѣдѧны . и҆ смр҃ть е҆го смр҃ть лю́та , и па́че лꙋче е҆го е҆сть а́дъ . не ѻ҆бладаеⷮ бл҃говѣр̾ными и въ пла́мени е҆го не съгорѧⷮ . ѻ҆ста́вльшеи г҃а впадꙋтсѧ во́нь , и҆ на нихъ въꙁгори́тсѧ и҆ не ѹ҆га́снетъ · По́сланъ бꙋдетъ на́ нѧ ꙗ҆́ко ле́въ , и҆ ꙗ҆́ко па́рдꙋсъ погꙋбитъ ѧ҆̀ · Ви́ждь и҆ ѻ҆градѝ стѧжа́нїе свое те́рнїемъ . сребро̀ свое и҆ ꙁла́то свое стѧжѝ · и҆ словесемъ свои̑мъ сътворѝ и҆́го и҆ мѣ́рꙋ , и҆ ѹ҆стомъ свои̑мъ сътворѝ две́ръ и҆ ꙁаво́рꙋ . внима́и е҆гда̀ ка́ко поплъꙁне́шисѧ и҆мъ , не пади́сѧ прѧ́мо ловѧ́щемꙋ ·
Глⷡ‍҇а , к҃ѳ · Творѧ́и млⷵть в̾ꙁаи́мъ да́стъ и҆́скренемꙋ , и҆ ѹ҆крѣплѧ́ѧи рꙋкꙋ свою съблюде́тъ ꙁа́повѣди . да́ждь вꙁаи́мъ и҆́скренемꙋ въ времѧ требова́нїѧ е҆го , и҆ па́ки въꙁда́ждь и҆́скренемꙋ въ времѧ . ѹ҆твердѝ сло́во и҆ ѹ҆вѣрисѧ с ни́мъ , и҆ въ всѧ́ко времѧ ѻ҆брѧ́щеши потре́бꙋ твою · Мно́ѕи ꙗ҆́ко ѻ҆брѣте́нїе мнѣша ꙁаи̑мова́нїѧ и҆ ꙁада́ша трꙋдъ помо́щникомъ иⷯ · дондеже во́ꙁметъ ѻ҆блобыꙁа́етъ рꙋцѣ е҆го , и҆ на и҆мѣнїе и҆́скренѧго смири́тъ гласъ · И҆ въ времѧ въꙁдаѧ́нїѧ превлечетъ вре́мѧ , и҆ въꙁда́сть словеса̀ ѹ҆ны́нїю , и҆ вре́мѧ вини́тъ . а҆ще же въꙁмо́жеⷮ е҆два̀ полъ принесе́тъ , и҆ въмѣни́тъ е҆̀ ꙗ҆́ко ѻ҆брѣте́нїе . а҆ще лѝ н҄и лишеⷩ‍҇ е҆сть и҆мѣнїа е҆го , и҆ стежа̀ и҆̀ врага̀ не тꙋнѐ · Клѧ́твы и҆ клеветы̀ въꙁда́сть е҆мꙋ , и҆ въ сла́вы мѣсто въꙁда́сть е҆мꙋ беще́стїе · Мно́ѕи ѹ҆бо ꙁа лꙋкав̾ство ѿвръго́шасѧ , и҆ лиши́тисѧ тꙋнѐ бл҃гои̑ꙁво́лиша · ѻ҆ба́че на смире́неⷨ длъготръпѝ , и҆ млⷵтынею не пре́ꙁри е҆го . ꙁа́повѣди ради ꙁастꙋпѝ нищаⷢ‍҇ , и҆ по нищетѣ е҆го не ѿвратѝ е҆го тща̀ Погꙋбѝ сребро̀ бра́та ради и҆ дрꙋга , и да не ѻ҆ръжа́вїетъ подъ ка́менемъ въ па́гꙋбꙋ · Положѝ съкро́вище свое по ꙁа́повѣдемъ вы́шнѧго , и҆ по́льꙁа т҄и бꙋдетъ нежели ꙁла́томъ . ꙁатворѝ млⷵтыню въ клѣтехъ своиⷯ , и҆ та̀ и҆ꙁме́тъ т҄ѧ ѿ всѧ́кого ѻ҆ꙁлобле́нїѧ · Па́че щи́та тве́рда и҆ паче копїѧ тѧ́жка , проти́вꙋ врагꙋ побо́ретъ по тебѣ . мꙋжъ бл҃гопорꙋчникъ бꙋдетъ и҆́скренемꙋ , и҆ погꙋби́выи стꙋдъ ѻ҆ста́виⷮ е҆го . блгⷣти порꙋче́нїѧ не ꙁабꙋди , да́сть б҄о дш҃ꙋ свою ꙁа тѧ · до́брое порꙋче́нїе ѿвраща́етъ грѣшникъ , і҆ и҆же бес хвалы̀ мы́слїю ѻ҆ста́витъ и҆ꙁба́вльшаго и҆̀ . Порꙋче́нїе мно́ги погꙋбѝ не направѧ́ющихсѧ , и҆ подвиꙁа̀ и҆ми ꙗ҆́ко влънами морьскими · Мꙋжа си́лны преселѝ , и҆ ꙁаблꙋди́ша въ ꙗ҆ꙁы́цѣхъ тꙋждихъ · Грѣшныи в порꙋче́нїе въпадаетъ , и҆ гонѧ́и пра́ꙁнⷣьство въпадетъ въ сꙋдъ . ꙁастꙋпѝ и҆́скренѧго с҄и проти́вꙋ си́лѣ свое́и , и҆ внима́и себѣ и҆ не впади́сѧ · Нача́токъ животꙋ̀ вода̀ и҆ хлѣбъ , и҆ риꙁа и҆ до́м̾ покрыва́ѧи стꙋдъ · Лꙋче жи́тїе ни́щаго поⷣ кро́вомъ ѻ҆грады , нежели бра́шна добра̀ въ тꙋждихъ · ѻ҆ ма́лѣ и҆ ѻ҆ вели́це хвалꙋ̀ и҆мѣи , животъ ꙁоⷧ‍҇ ѿ до́мꙋ в домъ , і҆ и҆дѣже живе́ши не ѿвръꙁеши ѹ҆стъ своиⷯ . накорми́ши и҆̀ и҆ напои́ши и҆̀ бес хвалы̀ , и҆ надъ си́мъ ѕло̀ ѹ҆слы́шиши · Пристꙋпѝ прише́лче и҆ ѹ҆красѝ трапеꙁꙋ , и҆ е҆щѐ и҆ рꙋко́ю твое́ю ѹ҆хлѣби мѧ . и҆ ꙁлѣꙁи прише́лче ѿ лица̀ сла́вы , прїиде б҄о мн҄ѣ го́стемъ бра́тъ , и҆ требѣ е҆сть хлѣвина̀ . ѕѣло сѐ е҆сть тѧ́жко чл҃кꙋ и҆мꙋщꙋ ра́ꙁꙋмъ , ꙁапреще́нїе хлѣвины̀ и҆ поноше́нїе ꙁаи́мника ·
Глⷡ‍҇а , л҃ · Любѧ́и сн҃а свое̑го ѹ҆части́т̾ е҆мꙋ ра́ны , да въꙁвеселиⷮсѧ напослѣдо́къ свои · Кажа́и сн҃ъ свои наслади́тсѧ послѣди ѻ҆ немъ , и҆ посредѣ ꙁна́емыхъ ѻ҆ немъ похва́литсѧ · Ѹ҆ча̀ сн҃ъ свои въꙁревнитъ врага̀ , и҆ преⷣ дрꙋги ѻ҆ немъ въꙁра́дꙋетсѧ . ѹ҆мретъ ѿц҃ъ е҆мꙋ и҆ ꙗ҆́ко не ѹ́мре , подобна б҄о себѣ ѻ҆ста́ви по себѣ . в животѣ свое̑мъ ви́дѣвъ и҆̀ и҆ въꙁвеселисѧ , и҆ на ѹ҆мрѣтїи свое̑мъ не ѻ҆скръби́сѧ · Проти́вꙋ врагоⷨ ѻ҆стави ме́стника , и҆ дрꙋгомъ въꙁда́юща блгⷣть · ѻ҆ дш҃ахъ сн҃овъ ѻ҆бѧ́жетъ стрꙋпы своѧ , и҆ ѻ҆ всѧ́комъ во́пли въꙁмѧте́тсѧ ѹ҆троба е҆го · Ко́нь не ѹ҆ченъ сверѣпъ и҆де́тъ , и҆ сн҃ъ самовлъныи блꙋдникъ бꙋдетъ . накажѝ ча́да и҆ ѹ҆дивиⷮ т҄ѧ , и҆граѧи с ни́мъ и҆ сътвори́тъ ти печа́ль · Не смѣ́исѧ с ниⷨ да не поболи́ши ѻ҆ неⷨ , и҆ напослѣдокъ сотне́ши сѝ ꙁꙋбы · Не да́ждь е҆мꙋ вла́сти въ ю́ности , съкрꙋши ре́бра е҆го дондеже мла́дъ еⷵ е҆гда̀ ка́ко ѻ҆жестѣвъ и҆ не покори́тъ ти сѧ . накажѝ сн҃ъ свои и҆ дѣлаи ѻ҆ немъ , да не въ бестꙋдїе е҆го поⷮкнешисѧ · Лꙋ́че е҆сть ни́щъ и҆ крѣпоⷦ‍҇ съ ꙁдра́вїемъ  , нежели богаⷮ и҆ ѹ҆ра́нен̾ тѣломъ своиⷨ · Ꙁдра́вїе и҆сцѣлно лꙋче е҆сть всѧ́кого ꙁла́та , и҆ тѣло ꙁдра́во нежели богаⷮство бесчи́слено . нѣсть богаⷮство лꙋче ꙁдра́вїѧ теле́снаго , и҆ нѣсть веселїѧ паче ра́дости срчⷣныѧ · Лꙋче е҆сть смр҃ть паче живота̀ горка , и҆ нежели недꙋг̾ доⷧ‍҇гїи · Мно́го добро̀ просы́пано преⷣ ѹ҆сты̀ ꙁатво́реными , преⷣложе́нїѧ бра́шна преⷣлежа́ща ѹ҆ гроба̀ · Ка́ѧ по́льꙁа и҆́долꙋ ѿ жрътвы , не и́мать б҄о ꙗ҆́сти ни ѻ҆бонѧ́ти . та́коже и҆ꙁгони́мыи гм҃ъ , ꙁрѧ́и ѻ҆чи́ма и҆ стенѧ̀ . ꙗ҆́ко е҆внꙋхъ ѻ҆сѧꙁа́ѧи деви́цꙋ и҆ въꙁъстенѧ́етъ , та́ко творѧ́и по нꙋжди сꙋды . не да́ждь печа́ли дш҃и свое́и , и҆ не ѻ҆скорбѝ себе совѣтомъ свои̑мъ . Весе́лїе срчⷣно живо́тъ чл҃ка , и҆ радова́нїе мꙋжеско длъгоденьствїе · Любѝ дш҃ꙋ свою и҆ тѣши срⷣце свое и҆ печа́ль ѿ себе ѿрини дале́че . мно́ги б҄о печа́ль ѹ҆бѝ , нѣсть по́льꙁа в не́и . рве́нїе и҆ ꙗ҆́рость ѹ҆малѧ́ютъ дн҃и , и҆ прежде вре́мене печа́ль ста́рость наво́дитъ  ·
Глⷡ‍҇а , л҃а · Бдѣ́нїе бога́тества растаеⷮ пло́ти , и҆ пе ча́ль е҆го ѿго́ниⷮ со́нъ . печа́ль бдѣнїѧ и҆спро́ситъ дрѣма́нїе , и҆ недꙋгъ лютъ ѿимаетъ со́нъ . трꙋдитсѧ бога́тыи въ собира́нїи бога́тества , и҆ въ поко́и насыщаеⷮсѧ пи́щеи свои̑хъ · Трꙋдиⷮсѧ ѹ҆богъ ѹ҆мале́нїемъ жи́тїѧ , и҆ в поко́и требꙋѧ бꙋдетъ · Любѧ́и ꙁла́то не ѻ҆правди́тсѧ , и҆ гонѧ́и растлѣнїѧ самъ насы́титсѧ . мно́ѕи спадо́шасѧ ѕла́та ра́ди , и҆ бы́сть па́гꙋбⷶ прѧмо лицꙋ е҆го . древо претыка́нїѧ е҆сть всѣмъ и҆́скꙋщимъ е҆го , и҆ всѧ́къ беꙁꙋмливъ поги́бнетъ иⷨ · Бл҃женъ богаⷮ и҆же ѻ҆брѣте́сѧ бес поро́ка , і҆ и҆же въ слѣдъ ꙁла́та не и҆де . кто е҆сть и҆ да ѹ҆бл҃ажиⷨ е҆го , сътвори́ б҄о ди́вна в лю́дехъ свои̑хъ . кто и҆скꙋше́нъ и҆мъ бы́сть и҆ съвръшисѧ , и҆ да бꙋдетъ на похвале́нїе . и҆ кт҄о мо́глъ престꙋпникъ бы́ти и҆ не престꙋпѝ , и҆ ѕл҄о сътвори́ти и҆ не сътворѝ . да ѹ҆твердѧ́тсѧ бл҃гинѧ е҆го , и҆ млⷵтынѧ е҆го и҆сповѣсть събра́нїе · Сѣде ли на велицѣ трапеꙁѣ не раꙁдви́гни горта́ни на неи , и҆ не рцы̀ мно́го на не́и е҆сть · Помѧнѝ ꙗ҆́ко ѕл҄о е҆сть ѻ́ко лꙋка́во , лꙋка́внѣе ѻ́ка чт҄о е҆сть соꙁда́но , сего ради ѿ всѧ́кⷶ лица̀ слеꙁиⷮ · и҆деже а҆ще ѹ҆ꙁри́ши не простира́и рꙋки и҆ не гнетисѧ с ниⷨ въ соли́ло , раꙁꙋмѣи е҆же е҆сть и҆́скренѧго ѿ себе само́го . и҆ ѻ҆ всѧ́кои ве́щи раꙁмышлѧ́и . ꙗ҆́ждь ꙗ҆ко чл҃къ прⷣележа́щее ти , и҆ не раⷥгреба́и да не въꙁненави́денъ бꙋдеши . преста́ни прьвїе ради накаꙁа́нїѧ , и҆ не ꙗ҆́ждь лише сы́ти , да не прет̾кне́шисѧ · А҆ще сѧ́деши по́среди мно́гихъ ча́дїи , не прострѝ рꙋкѝ своеѧ прьвѣе и҆хъ · Ꙗ҆́ко нака́ꙁаное чл҃кꙋ дово́лно е҆сть мало́е , и҆ на ѻ҆дрѣ е҆го не стра́жеⷮ ѕла̀ · Со́нъ ꙁдра́вїѧ ѻ҆ чре́вѣ мѣрнѣ , въста́въ ꙁаѹ́тра и҆ дш҃а е҆го с ни́мъ . трꙋдъ бде́нїѧ и҆ скорбь , и҆ чрево боле съ мꙋжемъ несы́тымъ . и҆ а҆ще и҆ ѻ҆нꙋдилъсѧ е҆си бра́шномъ , въста́ни ѿ трапе́ꙁы и҆ почїеши · Послꙋшаи мене ча́до не ѹ҆ничижѝ мене , и҆ напослѣдокъ ѻ҆брѧ́щеши словеса̀ моѧ . въ всѣхъ дѣлѣхъ свои̑хъ бꙋди бы́стръ , и҆ всѧ́къ недꙋгъ не и҆́мать пристꙋпи́ти к тебѣ · Бога́таго хлѣбы блⷵвѧтъ ѹ҆стны , и҆ послꙋшьство доброты̀ е҆го вѣрно . и҆ на скꙋпаⷢ‍҇ по хлѣбѣхъ поро́пщетъ гра́дъ и҆ послꙋшество ѕло́бы его и҆́стое · В винѣ не мꙋжа́исѧ , мно́ги б҄о погꙋбѝ вино̀ Пе́щь и҆скꙋшаеⷮ желѣꙁо въ кале́нїи , такоже и҆ срⷣце вино̀ въ сва́рѣ го́рдыⷯ · Ра́вно животꙋ̀ чл҃комъ вино̀ , а҆ще пїеши е҆̀ въ мѣрꙋ е҆го · Кїи животъ ѹ҆морѧ́ющемꙋсѧ вино́мъ , сїе бо на весе́лїе чл҃комъ съꙁда́но е҆сть · Вино̀ пива́емо въ времѧ дово́лно . го́ресть дш҃амъ мно́го вино̀ пива́емо . съ гнѣвомъ и҆ клевето́ю ѹ҆мно́житъ ꙗ҆́рость беꙁꙋмнаго . пїѧнъство на претыка́нїе , ѹ҆малѧ́ѧ крѣпость и҆ притворѧ́ѧ стрꙋпїѧ · В пи́рѣ винⷶ не ѻ҆блича́и и҆́скренѧго , и҆ не ѿврьꙁи е҆го въ веселїи е҆го . словесѐ поно́сна не рцы̀ е҆мꙋ , и҆ не ѻ҆скръбѝ е҆го въ и҆стѧꙁа́нїи ·
Глⷡ‍҇а , л҃в · Старѣ́ишинꙋ л҄и тѧ̀ поста́виша не въꙁносѝ себе , н҄о бꙋди в нихъ ꙗ҆́ко е҆ді́нъ ѿ ниⷯ попеци́сѧ и҆ми , и тако сѧ́ди и҆ всю потре́бꙋ свою сътворь въꙁлѧ́ꙁи . да въꙁвесели́шисѧ и҆хъ ра́ди , и҆ красоты̀ дѣлма прїимеши вѣнецъ . гл҃и старѣ́ишино подобаеⷮ бо ти , и҆спы́тною хи́тростїю . и҆ не въꙁбранѝ мꙋсикїи и҆дѣже послꙋшанїе бꙋдетъ , не и҆ꙁносѝ бесѣды и҆ беⷥ вре́мени не мꙋдри́сѧ . печатлѣнъ а҆н̾ѳра́ѯъ на мани́стѣ ꙁла́тѣ , и҆ раⷥсꙋже́нїе мꙋси́ковъ въ пи́тїи вина . и҆ ѹ҆краше́нїемъ ꙁла́томъ печа́ть жеꙁла̀ , пѣти е҆мꙋ си́це подо́бно рещѝ винꙋ̀ . гл҃и ю́ноше а҆ще ти е҆сть потре́ба , е҆два и҆ два́щи а҆ще въпрошенъ бꙋдеши , и҆ е҆ді́немъ сло́вомъ ѻ҆ мно́ѕѣ и҆ꙁъгл҃и . бꙋди ꙗ҆́ко вѣдыи и҆ въ кꙋпе молча̀ . по́средѣ велмо́жъ не ра́венъ сѧ твори , і҆ и́номꙋ гл҃ющꙋ не ѕѣло прилежѝ . преже гро́ма млънїи варѧ́етъ , и҆ преⷣ стыдли́ваго варѧ́етъ блгⷣть , въ времѧ въста́ни и҆ не послѣди , в до́мъ ѿи̑дѝ а҆ не ѹ҆ныва́и . т҄ꙋ и҆гра́и и҆ творѝ помышле́нїѧ твоѧ , и҆ не съгрѣша́и сло́вомъ го́рдымъ · И҆ ѻ҆ си́хъ блⷵви сътворъшаго тѧ , и҆ ѹ҆поева́ющего т҄ѧ ѿ бл҃гъ е҆го · Боѧ́сѧ г҃а пождетъ накаꙁа́нїѧ , и҆ ѹ҆треню́юще ѻ҆брѧ́щꙋтъ бл҃говоле́нїе . и҆ща́и ꙁако́на насы́тиⷮсѧ е҆го , и҆ сꙋмнѧ́исѧ соблаꙁни́тсѧ ѻ҆ немъ · Боѧ́щїисѧ г҃а ѻ҆брѧ́щꙋтъ сꙋдъ , и҆ ѻ҆правда́нїѧ ꙗ҆́ко свѣтъ и҆ꙁ̾ внѣ въꙁгорѧ́тсѧ . чл҃къ грѣшник̾ ѹ҆клонитсѧ ѿ ѻ҆бличе́нїѧ , и҆ по во́ли свое́и ѻ҆брѧ́щетъ подо́бъство . мⷤꙋ совѣтникъ не преꙁритъ раꙁмышле́нїѧ , и҆ тꙋждь и҆ го́рдъ не ѹ҆бои́тсѧ стра́ха , по сътворе́нїи с нимъ · Беⷥ совѣта ничесо́же не творѝ , и҆ е҆гда сътвори́ши не раска́исѧ · На пꙋтѝ паде́нїѧ не ходѝ , и҆ не претыка́исѧ ѻ҆ ка́мени · не вѣрꙋи пꙋтѝ в немъ же сѧ не претыка́еши , и҆ ѿ ча́дъ своиⷯ хранисѧ · Въ всѧ́цѣмъ дѣлѣ не вѣрꙋи дш҃и своеи , се б҄о е҆сть съблюде́нїе ꙁако́на · Вѣ́рꙋѧи ꙁако́нꙋ вънмитъ ꙁа́повѣдеⷨ , и҆ ѹ҆пова́ѧи гв҃и не ѹ҆ма́литсѧ ·
Глⷡ‍҇а , л҃г · Боѧ́щагосѧ г҃а не срѧ́щетъ ѕл҄о , а҆ще и҆ в напа́сть впадетъ па́ки и҆ꙁметъ е҆го · Мꙋж́ъ премꙋдръ не въꙁненави́дит̾ ꙁако́на , сꙋмнѧи же сѧ в немъ ꙗ҆́ко въ бꙋри кора́бль · Чл҃къ раꙁꙋмивъ вѣрꙋ и҆меⷮ ꙁако́нꙋ , и҆ ꙁако́нъ е҆мꙋ вѣренъ . ꙗ҆́ко въпроше́нїе пра́веⷣныхъ пригото́ви сло́во , и҆ та́ко ѹ҆слы́шиши . съчета́и накаꙁа́нїе , и҆ то́гда ѿвѣщаи · Ко́ло колесное ѹ҆тро́ба бꙋѧго , и҆ ꙗ҆́коже ѻ҆сь врьтѧ́щисѧ помышле́нїе е҆го . кон̾на ꙗ҆жде́нїѧ ꙗ҆́ко дрꙋ́гъ ꙁаꙁривъ поⷣ всѧ́цѣмъ ꙗ҆ꙁдѧ́щимъ р̾жетъ · Почто дн҃ь дн҃е преспѣва́етъ , и҆ всѧⷦ‍҇ свѣтъ дн҃е лѣта ѿ слн҃ца , ра́ꙁꙋмоⷨ гн҃имъ раꙁлꙋчи́стасѧ · И҆ꙁмѣни вре́мѧ и҆ пра́ꙁники , ѿ ниⷯ въꙁнесъ и҆ ст҃и , и҆ ѿ ни́хъ положи́ в число дн҃їи . и҆ чл҃цы вс҄и ѿто́лѣ . и҆ ѿ ꙁемлѝ съꙁда́нъ бы́сть а҆да́мъ , мно́жествоⷨ хꙋдо́жества г҃ь раꙁдѣли ѧ҆̀ и҆ꙁмѣни пꙋти иⷯ . ѿ ни́хъ блⷵви и҆ въꙁнесе , и҆ ѿ ни́хъ ст҃и и҆ к себѣ приближи · ѻ҆ нихъ клѧ́тсѧ и҆ смири , и҆ съврати и҆хъ ѿ стоѧ́нїѧ и҆хъ . ꙗ҆́ко бре́нїе скꙋде́лника в рꙋцѣ е҆го , вс҄и пꙋтїе е҆го по и҆ꙁволе́нїю е҆го , та́ко и҆ чл҃цы в рꙋцѣ сътво́ршаго и҆̀ , въꙁда́ти иⷨ по сꙋдꙋ е҆го . ꙗ҆́ко проти́вꙋ ꙁло́мꙋ бл҃гое , и҆ проти́вꙋ смр҃ти живо́тъ , та́ко проти́вꙋ бл҃говѣ́рномꙋ грѣшниⷦ‍҇ . и҆ си́це въꙁри въ всѧ дѣ́ла вы́шнѧго дво́е дво́е е҆ді́нꙋ проти́вꙋ е҆ді́ного . а҆ꙁъ же послѣж́де бдѣхъ и҆ наслѣди́хъ и҆хъ ꙗ҆́коже ѿ нача́тка , ꙗ҆́коже побира́ѧи въ слѣ́дъ и҆мателѧ виⷩ‍҇наго , въ блⷵвенїе гн҃е достиго́хъ , и҆ ꙗ҆́ко и҆матель напо́лнихъ точи́ло . и҆ смотри́те ꙗ҆́ко не себѣ е҆ді́номꙋ трꙋди́х̾сѧ , н҄о всѣмъ и҆скꙋщиⷨ накаꙁа́нїа · Послꙋшаите мене вельмо́жа людїи , и҆ вла́стеле събо́ра внꙋши́те . сн҃ꙋ и҆ бра́тꙋ , женѣ и҆ дрꙋ́гꙋ свое̑мꙋ , не да́ждь вла́сти на себѣ в̾ животѣ своеⷨ . и҆ не да́ждь и҆номꙋ и҆мѣ́нїѧ свое̑го , да не раска́ешисѧ требꙋѧ́и и҆хъ ради · до́ндеже жи́въ е҆си и҆ дыха́нїе в тебѣ , не и҆ꙁмѣни себѣ всѧ́кои пло́ти . лꙋче б҄о е҆сть да́ ти сѧ мо́лѧтъ ча́да твоа , нежели тебѣ ꙁрѣти в рꙋцѣ чаⷣ твоиⷯ · Въ всѣхъ дѣлехъ свои̑хъ бꙋ́ди преспѣва́ѧ , не да́ждь поро́ка на сла́вꙋ свою . въ дн҃ь сконча́нїѧ дн҃и живота свое̑го , и҆ въ врѣмѧ смр҃ти твое́и раꙁда́и и҆мѣ́нїе свое · Сы́тости и҆ жеꙁлїе и҆ брѣмѧ ѻ҆слꙋ , хлѣ́бъ и҆ накаꙁа́нїе и҆ дѣ́ло рабо́ви · Кажи раба ѻ҆брѧ́щеши поко́и , ѻ҆слаби рꙋ́кꙋ е҆мꙋ і҆ и҆ска́ти начне́тъ свободы · И҆́го и҆ реме́нь вы́ю преклонѧеⷮ , и҆ рабꙋ лꙋкавꙋ ѹ҆́ꙁы и҆ ра́ны въꙁложи , въꙁри е҆го в дѣ́ло да не праꙁⷣнꙋетъ . мно́ѕѣи б҄о ꙁло́бѣ наѹ҆читъ пра́ꙁнⷣьство , ѹ҆стро́и е҆го въ дѣ́лѣхъ ꙗ҆́коже подобаеⷮ е҆мꙋ . а҆ще не послꙋшаетъ всади и҆̀ въ ѻ҆ко́ва , и҆ не бꙋ́ди и҆ꙁли́ха наⷣ всѧ́кою пло́тїю , и҆ беꙁ̾ сꙋда не сътвори ничесоже · А҆ще т҄и е҆сть ра́бъ бꙋди ꙗ҆́коже и҆ т҄ы , и҆ ꙗ҆́ко кро́вїю стѧжа́лъ е҆си  . а҆ще т҄и е҆сть ра́бъ и҆мѣи и҆̀ ꙗ҆́ко бра́та , ꙗ҆коⷤ‍ⷷ б҄о дш҃а твоѧ ѹ҆сꙋмни́шисѧ е҆го . а҆ще ѻ҆ꙁлоби́ши е҆го , и҆ въста́въ ѿбѣжи́тъ , ки́мъ пꙋтемъ пои҆́щеши е҆го не вѣси ·
Глⷡ‍҇а , л҃д · Нераꙁꙋми́вꙋ мꙋж́еви тщи и҆ лжи сꙋть наде́жди , и҆ со́нїа вперѧ́ютъ беꙁꙋмныа · Ꙗ҆́коже е҆млѧ́исѧ ꙁа стѣнь и҆ гонѧ́и вѣтры , та́коже е҆млѧ́и вѣ́рꙋ сно́мъ , сїе на сїе со́нъ ѹ҆ꙁрѣ́нїѧ · Прѧ́мо лицꙋ подо́бїе лица , ѿ нечи́стаго что сѧ ѻ҆чи́стиⷮ , и҆ ѿ лжа ка́ѧ и҆́стинна . волшве́нїѧ и҆ ѻ҆баѧ́нїѧ и҆ со́нїѧ сꙋет̾ство сꙋть . и҆ ꙗ҆́коже болѧ́щꙋ срⷣцꙋ мечта́нїѧ быва́ютъ , а҆ще не ѿ вы́шнѧго посла́но бꙋдетъ на посѣще́нїе . не да́ждь иⷯ срⷣцꙋ свое̑мꙋ , мно́гихъ б҄о прельсти со́нъ , и҆ ѿпадо́ша надѣющесѧ на нѧ . беꙁ̾ лжа съверши́тсѧ ꙁако́нъ , и҆ премꙋ́дрости въ ѹ҆стѣхъ вѣрныхъ съверше́нїе · Мꙋж́ъ ѹ҆ченъ много ѹ҆вѣсть , и҆ мно́го и҆скꙋси́въ и҆сповѣсть ра́ꙁꙋмъ · И҆же не и҆скꙋси́сѧ ма́ло вѣсть , ꙁаблꙋди́выи же ѹ҆мно́жит̾ кова́ръство . мно́го ви́дѣхъ в ꙁаблꙋже́нїи мое̑мъ , и҆ вѧ́ще слове́съ мои̑х̾ ра́ꙁꙋмъ мои · Мно́гащи до смр҃ти в бѣдꙋ впадо́хъ , и҆ сп҃сенъ быхъ сиⷯ ради · дх҃ъ боѧ́щихсѧ г҃а поживеⷮ , наде́жда бо и҆хъ на сп҃сающаго ѧ҆̀ · Боѧ́исѧ г҃а ничи́м̾же постыди́тсѧ , и҆ не ѹ҆страшиⷮсѧ то́и бо наде́жⷣа е҆мꙋ . боѧ́щемꙋсѧ г҃а бл҃жена е҆сть дш҃а , чи́м сѧ ѻ҆держиⷮ и҆ кт҄о е҆мꙋ бы́сть ѹ҆тверже́нїе · ѻ҆́чи гн҃и на любѧ́щаѧ е҆го , ꙁащище́нїе си́лы , и҆ ѹ҆тверже́нїе крѣ́пости , покро́въ ѿ вара и҆ покро́въ ѿ полꙋдн҃е , хране́нїе ѿ претыка́нїѧ , и҆ по́мощь ѿ паданїѧ , въꙁдвиѕаѧи дш҃ꙋ , и҆ просвѣщаѧи ѻ҆́чи , ѻ҆цыще́нїе даѧ живота и҆ блⷵвенїе . жрѧ́и ѿ непра́вды приноше́нїе пороⷱ‍҇но , и҆ нѣсть въ бл҃говоле́нїе поро́ки беꙁако́нникъ . и҆ не бл҃говоли́тъ вы́шнїи ѻ҆ приноше́нїи нечести́выхъ , ни мно́жествомъ же́ртвъ ѻ҆цыстиⷮ грѣхъ . ꙗ҆́ко жрѧи сн҃а прⷣе ѿц҃мъ е҆го приносѧи жрътвы ѿ и҆мѣнїѧ ѹ҆бо́гихъ . хлѣ́бъ ѹ҆бо́гимъ живо́тъ ѹ҆бо́гихъ . ꙗ҆́ко кро́ви лиша́ѧи е҆го чл҃къ , и҆ ꙗ҆́ко ѹ҆бива́ѧ и҆́скренѧго и҆же ѿе҆́млетъ е҆мꙋ поживе́нїе . и҆ ꙗ҆́ко пролива́ѧ кро́вь , ѹ҆дръжа мꙁдꙋ ѿ нае́мникъ . е҆ді́нъ съꙁидаѧ , и҆ е҆ді́нъ раꙁарѧѧ , чт҄о ѹ҆спѣетъ н҄ы бо́леи то́кмо трⷣꙋ . е҆ді́номꙋ молѧщꙋсѧ а҆ дрꙋго́мꙋ проклинавлⷣка . и҆ꙁмыва́ѧисѧ ѿ мертвъца , и҆ па́ки прикасаѧсѧ е҆мъ , ка́ѧ по́лꙁа е҆сть е҆мꙋ ѿ ба́нѣ . та́коже и҆ чл҃къ постѧисѧ ѻ҆ дѣлехъ свои̑хъ , и҆ па́ки ходѧи тоже творѧ , мо́льбꙋ е҆го кт҄о ѹ҆слы́шитъ , и҆ чт҄о ѹ҆спѣ смире́нїемъ свои̑мъ ·
Глⷡ‍҇а , л҃е · Съблюда́ѧ ꙁако́нъ ѹ҆мно́жиⷮ приноше́нїе , и҆ ꙗ҆́ко жрѧи сп҃сенїю внима́а ꙁа́повѣдеⷨ · въꙁда́ѧи блгⷣть , и҆ приносѧи ꙗ҆́ко смидалъ приносиⷮ , и҆ творѧи млⷵтыню ꙗ҆́ко и҆ жрѧи жрьтвꙋ хвале́нїа · Бл҃говоле́нїе гн҃е е҆же ѿстꙋпи́ти ѿ грѣха , и҆ ѻ҆цыще́нїе еⷵ ѿстꙋпи́ти ѿ непра́вды · Не ꙗ҆́ви́сѧ преⷣ гм҃ъ то́щь , все б҄о сѐ ꙁа́повѣди ради · Приноше́нїе пра́веⷣнаго похвалитъ ѻ҆лтарѧ , и҆ бл҃гоѹ҆ха́нїе е҆го преⷣ вы́шнимъ · Жрътва мꙋжа пра́веднаго прїѧтна , и҆ па́мѧть е҆ѧ не ꙁабве́на бꙋдетъ . ѻ҆́комъ бл҃гомъ просла́ви г҃а , и҆ не ѹ҆мали ѿ нача́тка рꙋки твое̑ѧ . въ всѧкомъ даꙗ҆́нїи ѹ҆кроти лице свое , и҆ весе́лїемъ ѻ҆ст҃и десѧти́нꙋ . да́ждь вы́шнемꙋ по даꙗ҆́нїю е҆го , и҆ ѻ҆́комъ бл҃гомъ ѻ҆чище́нїе рꙋки · Ꙗ҆́ко г҃ь въꙁдаѧи е҆сть , и҆ сеⷣми́цею въꙁда́сть т҄и · да́ръ б҄о беⷥ трꙋда не прїемлетъ , ни приближи́т̾ бо сѧ жрътвѣ непра́веⷣнаго . ꙗ҆ко г҃ь сꙋдїѧ е҆сть , и҆ нѣсть ѹ҆ него сла́вы лица . не прїиметъ л҄и лица ѻ҆ ѹ҆бо́ꙁѣмъ , и҆ мл҃твꙋ ѻ҆бидимаго ѹ҆слы́шитъ · Не и҆́мать преꙁрѣти мл҃твы сираго ни вдови́цы , е҆гда и҆ꙁвѣща́етъ бесѣдꙋ · Не сле́ꙁы л҄и вдови́цѣ по лани́тама текꙋтъ , и҆ во́пль на снес̾шаго е́и · Ѹ҆толѧ́и бл҃говоле́нїемъ прїѧ́тъ бꙋдетъ , и҆ мл҃тва е҆го до ѻ҆́блакъ до́идетъ . мл҃тва смиреннаго про́иде ѻ҆́блаки , до́ндеже пристꙋпиⷮ не ѹ҆тѣшиⷮсѧ . и҆ не и҆́мать ѿстꙋпи́ти до́ндеже посѣти́тъ вы́шнїи . сꙋдиⷮ въ пра́вдꙋ , и҆ сътво́рит̾ сꙋдъ , и҆ г҃ь не ꙁамедлиⷮ . и҆ не и҆́мать длъготръпѣти на ниⷯ , до́ндеже съкрꙋшитъ чре́сла немлⷵтивыхъ · И҆ ꙗ҆ꙁы́коⷨ въꙁда́сть месть , донеле потреби́ти мно́жество досади́тель . и҆ скѷпетры непра́веⷣныхъ съкрꙋшитъ . до́ндеже въꙁда́сть чл҃кꙋ по дѣѧ́нїю е҆го , и҆ по дѣ́ломъ чл҃ческомъ и҆ по помышле́нїю и҆хъ . до́ндеже сꙋди́тъ сꙋдомъ людемъ свои̑мъ , и҆ въꙁвесе́ющꙋ , кое̑го глⷵа ѹ҆слы́шитъ влⷣка . и҆ꙁмыва́ѧисѧ ѿ мертвъца , и҆ па́ки прикасаѧсѧ е҆мъ , ка́ѧ по́лꙁа е҆сть е҆мꙋ ѿ ба́нѣ . та́коже и҆ чл҃къ постѧисѧ ѻ҆ дѣлехъ свои̑хъ , и҆ па́ки ходѧи тоже творѧ , мо́льбꙋ е҆го кт҄о ѹ҆слы́шитъ , и҆ чт҄о ѹ҆спѣ смире́нїемъ свои̑мъ ·
Глⷡ‍҇а , л҃е · Съблюда́ѧ ꙁако́нъ ѹ҆мно́жиⷮ приноше́нїе , и҆ ꙗ҆́ко жрѧи сп҃сенїю внима́а ꙁа́повѣдеⷨ · въꙁда́ѧи блгⷣть , и҆ приносѧи ꙗ҆́ко смидалъ приносиⷮ , и҆ творѧи млⷵтыню ꙗ҆́ко и҆ жрѧи жрьтвꙋ хвале́нїа · Бл҃говоле́нїе гн҃е е҆же ѿстꙋпи́ти ѿ грѣха , и҆ ѻ҆цыще́нїе еⷵ ѿстꙋпи́ти ѿ непра́вды · Не ꙗ҆́ви́сѧ преⷣ гм҃ъ то́щь , все б҄о сѐ ꙁа́повѣди ради · Приноше́нїе пра́веⷣнаго похвалитъ ѻ҆лтарѧ , и҆ бл҃гоѹ҆ха́нїе е҆го преⷣ вы́шнимъ · Жрътва мꙋжа пра́веднаго прїѧтна , и҆ па́мѧть е҆ѧ не ꙁабве́на бꙋдетъ . ѻ҆́комъ бл҃гомъ просла́ви г҃а , и҆ не ѹ҆мали ѿ нача́тка рꙋки твое̑ѧ . въ всѧкомъ даꙗ҆́нїи ѹ҆кроти лице свое , и҆ весе́лїемъ ѻ҆ст҃и десѧти́нꙋ . да́ждь вы́шнемꙋ по даꙗ҆́нїю е҆го , и҆ ѻ҆́комъ бл҃гомъ ѻ҆чище́нїе рꙋки · Ꙗ҆́ко г҃ь въꙁдаѧи е҆сть , и҆ сеⷣми́цею въꙁда́сть т҄и · да́ръ б҄о беⷥ трꙋда не прїемлетъ , ни приближи́т̾ бо сѧ жрътвѣ непра́веⷣнаго . ꙗ҆ко г҃ь сꙋдїѧ е҆сть , и҆ нѣсть ѹ҆ него сла́вы лица . не прїиметъ л҄и лица ѻ҆ ѹ҆бо́ꙁѣмъ , и҆ мл҃твꙋ ѻ҆бидимаго ѹ҆слы́шитъ · Не и҆́мать преꙁрѣти мл҃твы сираго ни вдови́цы , е҆гда и҆ꙁвѣща́етъ бесѣдꙋ · Не сле́ꙁы л҄и вдови́цѣ по лани́тама текꙋтъ , и҆ во́пль на снес̾шаго е́и · Ѹ҆толѧ́и бл҃говоле́нїемъ прїѧ́тъ бꙋдетъ , и҆ мл҃тва е҆го до ѻ҆́блакъ до́идетъ . мл҃тва смиреннаго про́иде ѻ҆́блаки , до́ндеже пристꙋпиⷮ не ѹ҆тѣшиⷮсѧ . и҆ не и҆́мать ѿстꙋпи́ти до́ндеже посѣти́тъ вы́шнїи . сꙋдиⷮ въ пра́вдꙋ , и҆ сътво́рит̾ сꙋдъ , и҆ г҃ь не ꙁамедлиⷮ . и҆ не и҆́мать длъготръпѣти на ниⷯ , до́ндеже съкрꙋшитъ чре́сла немлⷵтивыхъ · И҆ ꙗ҆ꙁы́коⷨ въꙁда́сть месть , донеле потреби́ти мно́жество досади́тель . и҆ скѷпетры непра́веⷣныхъ съкрꙋшитъ . до́ндеже въꙁда́сть чл҃кꙋ по дѣѧ́нїю е҆го , и҆ по дѣ́ломъ чл҃ческомъ и҆ по помышле́нїю и҆хъ . до́ндеже сꙋди́тъ сꙋдомъ людемъ свои̑мъ , и҆ въꙁвесели́тъ ѧ҆̀ и҆же сꙋть въ млⷵти е҆го . кра́сна е҆сть млⷵть въ дн҃ь ско́рби е҆го  , ꙗ҆́коⷤ‍ⷷ и҆ ѻ́блацы дождевни въ вре́мѧ беꙁ̾до́ждїѧ ·
Глⷡ‍҇а , л҃ѕ · Помилꙋи н҄ы влⷣко б҃е всѣхъ и҆ въꙁри , и҆ наложи стра́хъ твои на всѧ ꙗ҆ꙁы́ки . въꙁдви́гни рꙋ́кꙋ твою на ꙗ҆ꙁы́ки тꙋжда , и҆ да ѹ҆ꙁрѧтъ си́лꙋ твою · Ꙗ҆́коже преⷣ ни́ми ѻ҆ст҃исѧ в насъ , та́коже преⷣ на́ми въꙁвели́чисѧ на ни́х̾ . и҆ да поꙁна́ютъ т҄ѧ , ꙗ҆́коже и҆ м҄ы поꙁна́хомъ тѧ . ꙗ҆́ко нѣсть б҃а ра́ꙁвѣе тебе г҃и · ѻ҆бнови ꙁна́менїа , и҆ ꙁмѣни чюдеса , просла́ви рꙋ́кꙋ и҆ деснꙋ́ю мы́шцю твою · Въꙁдви́гни ꙗ҆́рость и҆ꙁлѣи гнѣ́въ , иꙁми сꙋперника и҆ сътри вра́га . потщи вре́мѧ и҆ помѧни ꙁаклина́нїе , и҆ да и҆сповѣдѧ́тъ вели́чїа твоѧ · Гнѣ́вомъ ѻ҆гнѧ поꙗ̑де́нъ бꙋдетъ сп҃саѧ́исѧ , ѻ҆ꙁлоблѧ́ющїи лю́ди твоѧ да ѻ҆брѧ́щꙋтъ пагꙋбꙋ . Съкрꙋши главы кн҃ѕь вра́гъ на́ших̾ гл҃ющихъ нѣсть ра́ꙁвѣ насъ . събери всѧ колѣ́на і҆а́ковлѧ . свѣтло срⷣце и҆ бл҃гоѻ҆брашнѣ , и҆ ѻ҆ ꙗ҆́ди свое̑и попече́тсѧ · Поми́лꙋи люди г҃и наречен̾ныѝ и҆менемъ твои̑мъ , і҆и̑л҃ь е҆гоже первенцемъ ѹ҆подоби́лъ е҆си · Ѹ҆щедри граⷣ ст҃ыни твое̑ѧ і҆ерⷵлимъ , грⷣа поко́ища твое̑го . и҆спо́лни сїѻ́на вꙁѧ́ти словеса твоѧ , и҆ ѿ сла́вы свое̑ѧ лю́ди своѧ · да́ждь свѣдѣтельство тва́ри свое̑и и҆ сꙋщимъ ѿ нача́ла , и҆ въꙁдви́гни пррⷪ‍҇чествїѧ сꙋщаѧ ѻ҆ и҆мени твое̑мъ , да́жⷣь мꙁдꙋ терпѧ́щимъ тебе , и҆ пррⷪ‍҇цы твои вѣрни бꙋ́дꙋтъ . послꙋшаи г҃и мо́льбы мл҃твеникъ твои̑хъ . по блⷵгве́нїю а҆а̑ро́ню ѻ҆ людехъ твои̑хъ · И҆ раꙁꙋмѣ́ютъ вс҄и сꙋщїи на ꙁемлѝ , ꙗ҆ко г҃ь б҃ъ вѣкоⷨ . всѧко брашно ꙗ҆сть чрево , е҆сть же бра́шно бра́шна добрѣе . горта́нь вкꙋша́етъ бра́шна ло́ва , та́ко срⷣце раꙁꙋми́во словеса ло́жна · Срⷣце стропти́во да́сть печа́ль , и҆ чл҃къ мно́гоѹ҆мѣтель въꙁда́сть е҆мꙋ . всѧ́каго мꙋжеска по́лꙋ прїимеⷮ жена , е҆сть же дщи дще́ре лꙋ́чше . доброта же́ньска ѹ҆кроти́тъ лице , и҆ наⷣ все жела́нїе чл҃ческо преспѣетъ . а҆ще е҆сть на ꙗ҆ꙁы́цѣ е҆ѧ̀ млⷵть и҆ кро́тость , нѣсть мꙋжъ е҆ѧ̀ точенъ сн҃омъ чл҃ческимъ · Приводѧ́и женꙋ начина́етъ стѧжанїѧ , помо́щника по себѣ самомъ столпа покою̀ . и҆дѣже не бꙋдетъ преграды расхыщено бꙋдеⷮ и҆мѣнїе , і҆ и҆дѣже не бꙋдетъ жены̀ воꙁдохнетъ ꙁаблꙋжда́ѧ . кт҄о бо̀ вѣрꙋетъ въѻ҆рꙋженꙋ раꙁбо́иникꙋ находѧ́щꙋ ѿ граⷣ во граⷣ · Такоже и҆ чл҃кꙋ не и҆мꙋщꙋ гнѣꙁда , и҆ ѻ҆бита́ющꙋ и҆деже ѻ҆бвечери́тсѧ ·
Глⷡ‍҇а , л҃ꙁ · Всѧкъ дрꙋгъ речеⷮ дрꙋжиⷯсѧ е҆мꙋ и҆ а́ꙁъ , н҄о е҆сть дрꙋгъ и҆менемъ точїю дрꙋгъ . печаль не пребыва́етъ л҄и до смр҃ти , прїѧ́тель и҆ дрꙋгъ претварѧ́асѧ въ врагъ . ѠѼ лꙋкаво помышленїе ѿкꙋдѣ сѧ и҆ꙁвали , покрыти сꙋшꙋ лестїю · Прїѧтель ѻ веселїи дрꙋжни ра́дꙋетсѧ , и҆ въ времѧ скорби и҆ꙁдалеча бꙋдетъ · прїꙗ҆́тель со дрꙋгоⷨ трꙋждаеⷮсѧ чрева раⷣ‍ꙵ , и҆ противꙋ бра́ни во́ꙁметъ ко́пїе · Не ꙁабꙋ́ди дрꙋга въ дш҃и свое́и , и҆ не непомина́и е҆го во и҆мѣнїи свое̑мъ · Всѧкъ совѣтникъ ѿи̑меⷮ совѣтъ , н҄о е҆сть совѣща́ѧи ѻ҆ себѣ . ѿ совѣт̾ника храни дш҃ꙋ свою , и҆ раꙁꙋмѣи пр́ьвѣе чт҄о е҆мꙋ потреба е҆сть , саⷨ б҄о себѣ совѣщава́етъ · Є҆гда̀ како въꙁложитъ на́ тѧ жребїи , и҆ речетъ т҄и до́брѣ т҄и пꙋть е҆сть . и станеⷮ прѧмо ви́дѣти чт҄о бꙋдетъ т҄и , Не совѣщава́и с поⷣꙁира́ющимъ т҄ѧ . и҆ ѿ ꙁаꙁрѧщиⷯ т҄ѧ съкрыи совѣтъ . съ жено́ю ѻ҆ ревности еѧ̀ , и҆ съ страш̾ливымъ ѻ҆ брани · Съ кꙋпцемъ ѻ҆ преложенїи , и҆ съ кꙋпꙋ́ющимъ ѻ҆ проданїи · съ ꙁавиⷣливымъ ѻ҆ похваленїи , и҆ не съ млⷵтивымъ ѻ҆ помилованїи . съ лѣнивымъ ѻ҆ всѧкоⷨ дѣлѣ , и҆ с нае҆́мникомъ лѣтошнимъ ѻ҆ съвеⷬ‍҇шенїи . рабꙋ̀ лѣни́вꙋ ѻ҆ мно́ѕѣ дѣ́ланїи . и҆ не належи н҄о ѻ҆ сихъ ѻ всемъ совѣща́нїи . но съ мꙋжемъ бл҃говѣрноⷨ прⷵно бꙋ́ди , е҆гоже а҆ще поꙁна́еши съблюдꙋща ꙁа́повѣди , и҆же въ дш҃и е҆го ꙗ҆́коже въ твое́и дш҃и . и҆ а́ще съгрѣшиши поболитъ с тобо́ю · и҆̑ совѣтъ срⷣчнъ поста́ви , нѣсть б҄о тѝ вѣрнѣ́ишаго еѧ̀ . дш҃а б҄о мꙋжа въꙁвѣщаеⷮ нѣкогда раꙁꙋмне , нежел҄и се́дмь блюститель на высотѣ сꙋдѧщи стража дѣльма · И҆ ѻ҆ всемъ семъ помолисѧ вы́шнемꙋ , да ѹ҆правитъ въи҆́стиннꙋ пꙋть твои . начатокъ всѧкого дѣла слово , и҆ пр́ьвѣе всѧкого дѣланїѧ совⷮѣ · Слⷣѣ и҆ꙁмѣненїѧ срⷣчнъ , на четыри ча́сти и҆сходитъ . на добро̀ и҆ ꙁл҄о на живоⷮ и҆ смр҃ть , и҆ владыи и҆́ми вы́нꙋ ꙗ҆ꙁы́къ е҆сть · Є҆сть мꙋжъ коваренъ накаꙁа́тель мно́гимъ , и҆ свое́и дш҃и е҆сть неключимъ · Є҆сть премꙋдрѧ́ѧисѧ въ словесе въꙁненавидимъ , се́и всѧкоѧ пища лишенъ бꙋдетъ . не дана б҄о бысть е҆мꙋ ѿ г҃а блгⷣть , ꙗ҆ко всѧкоѧ премꙋдрости лишенъ бысть . е҆сть премꙋдръ свое́и дш҃и , и҆ плоды ра́ꙁꙋма е҆го въ ѹ҆стѣхъ вѣрны · Мꙋжъ премꙋдръ лю́ди своа нака́жеⷮ , и҆ плоды ра́ꙁꙋма е҆го вѣрны · Мꙋжъ премꙋдръ и҆сполнитсѧ блⷵвенїѧ , и҆ ѹ҆бл҃жатъ е҆го вс҄и ꙁрѧщеи · Живоⷮ мꙋжа в число дн҃їи , и҆ дн҃и і҆и̑л҃еви беⷥчисленїи · Премꙋдръ въ свои̑хъ лю́дехъ наслѣдитъ вѣрꙋ , и҆ сѣмѧ е҆го живо бꙋдетъ въ вѣкъ · Ча́до въ животѣ свое̑мъ и҆скꙋси дш҃ꙋ свою , и҆ виждь чт҄о е́й е҆сть ꙁл҄о и҆ не даждь е́й . не ключитъ б҄о сѧ вс҄е всѣмъ , и҆ не всѧка дш҃а въ всемъ бл҃говолиⷮ · Не пресыщаисѧ въ все́и пищи , и҆ не раꙁлива́исѧ на раꙁличїе брашна · И҆б҄о въ мно́ѕѣ бра́шнѣ недꙋгъ бꙋдеⷮ и пресыщенїе до скорби дои̑детъ · Пресыщенїемъ б҄о мно́ѕи ѹ҆мроша , и внимаѧ́и же приложиⷮ животѣ ·
Глⷡ‍҇а , л҃и · Чт҄и врача противꙋ потребѣ чтⷵи е҆го г҃ь б҄о соꙁда е҆го · ѿ вы́ш̾нѧго бо е҆с и҆сцѣленїе , и҆ ѿ цр҃ѧ прїиметъ даръ · Хꙋдожество врача въꙁнесеⷮ главꙋ е҆го , и҆ преⷣ вельмо́жами ѹ҆дивиⷨ бꙋдетъ · Гь҃ соꙁда̀ ѿ ꙁемлѧ̀ врачеванїе , мꙋжꙋ мꙋ́дрꙋ не ѹ҆мръꙁитъ и҆́ми . не ѿ древа л҄и ѻ҆сладисѧ вода̀ , да поꙁна́на бꙋдетъ крѣпость е҆го . то́и далъ е҆сть хꙋдожество чл҃комъ славитисѧ чюдесемъ е҆го . Тѣми ѹ҆врачева и҆ ѿѧтъ болѣꙁни и҆хъ . ми́роварецъ си́ми сострои́тъ примѣшенїе . и҆ не сконча́ютсѧ дѣ́ла е҆го и҆ миръ ѿ него е҆сть на лицы ꙁемлѝ · Чадо въ бо́леꙁни свое́и не преꙁри , н҄о молисѧ гв҃и и҆ то́и т҄ѧ и҆сцѣлит̾ . ѿстꙋпи прегрѣшенїѧ направи рꙋцѣ и҆ ѿ всѧкого грѣха ѻ҆цысти срⷣце свое . даждь бл҃гоѹ҆ханїе и҆ памѧть смидалъ и҆ ѹ҆мастѝ приношенїе  , и҆ дажⷣь мѣсто врачꙋ . г҃ь б҄о е҆го соꙁда̀ , и҆ да не ѹ҆далитъ ти сѧ требѣ бо т҄и е҆сть . е҆сть б҄о времѧ е҆гда̀ въ рꙋкꙋ е҆го бл҃гоѹ҆ханїе , и҆б҄о и҆ сїи гв҃и мо́лѧтсѧ да ѹ҆пра́витъ и҆мъ поко́и , і҆ и҆сцѣленїе живота . съгрѣшенїѧ же ради преⷣ сътворшиⷨ е҆го , въпадетъ въ рꙋцѣ вра́чю · Чадо наⷣ мр҃твецемъ и҆сточѝ сле́ꙁы , и ꙗ҆́коже ѕлѣ стража̀ начнѝ плача̀ · и҆ ꙗ҆́коже досто́иⷮ е҆мꙋ съкры́и тѣло е҆го , и҆ не пре́ꙁри погребе́нїѧ е҆го · го́рекъ сътворѝ пла́чь и҆ рыда́нїе тепло . и҆ сътворѝ сѣтова́нїе ꙗ҆́коже е҆мꙋ досто́итъ , дн҃ь е҆ді́нъ и҆ два хꙋле́ніа ра́ди . и҆ ѹ҆тѣшисѧ печа́ли дѣлма ѿ печа́ли б҄о смр҃ть быва́етъ , и҆ печаль срчⷣнаѧ слѧчетъ крѣпость . въ нанесе́нїи пребыва́етъ печа́ль , и҆ жи́тїе ни́щаго въ срⷣци · Не да́ждь въ печа́ль срⷣца свое̑го ѻ҆стави е҆го , помѧнѝ послѣднѧа не ꙁабꙋди . нⷵѣ б҄о ти въꙁвраще́нїѧ , и҆ по́льꙁы е҆мꙋ не сътвори́ши , себѣ же ꙁаꙁлиши · помѧнѝ ѹ҆ста́въ е҆го ꙗ҆́ко си́це  . ꙗ҆ко вчера̀ твоѧ мн҄ѣ , а҆ тебѣ днⷵь В поко́и мр҃твъца конча́и па́мѧть е҆го и ѹ҆тѣшисѧ ѻ немъ въ и҆схо́дѣ дш҃и е҆го · Премꙋдрость кни́жника въ времѧ пра́ꙁденьства , и҆ ѹ҆малѧ́ѧсѧ дѣѧ́нїемъ свои̑мъ ѹ҆премꙋдритсѧ Что́ сѧ ѹ҆мꙋдритъ дръжа̀ ра́ло , и҆ хвалѧ́исѧ ѻ҆стно́мъ . гонѧ̀ волы̀ и҆ въꙁвраща́ѧсѧ в дѣлѣхъ е҆ю , и҆ повѣсть е҆го въ сынѣхъ телчихъ . и҆ срⷣце е҆го дасть въспроврещи браꙁⷣꙋ , и҆ бдѣнїе е҆го на насыще́нїе ю҆́нець · Та́ко всѧ́къ древодѣлѧ и҆ хꙋдо́жниⷦ‍҇ , и҆же но́щи ꙗ҆́ко дн҃и проважда́етъ . дѣ́лающи и҆стꙋка́нїѧ печа́тїи , и҆ прилежа́нїе е҆го и҆ꙁмѣни́ти раꙁли́чїѧ · срⷣце свое дасть вподоби́ти живописа́нїѧ , и҆ бдѣнїе е҆го е҆сть сконча́ти дѣло · Такоже и҆ кова́чь седѧ блиꙁъ на́ ковални , съглѧда́ѧ дѣло желѣꙁа . кꙋре́нїе ѻ҆гнѧ̀ ѹ҆дрꙋчитъ тѣло е҆го , и҆ теплото́ю пещи ѹ҆трꙋдитсѧ · гла́сомъ мла́та приклонитъ ѹ́хо е҆го , и҆ прѧ́мо подо́бїю сосꙋда ѻ́чи е҆го . срⷣце е҆го вдаⷵ на сконча́нїе дѣла , и҆ бдѣнїе е҆го ѹ҆красити до конца · Такоже и҆ скꙋделниⷦ‍҇ сѣдѧ на дѣлѣ свое̑мъ , и҆ вертѧ̀ нога́ма коло · и҆же в печа́ли лежи́тъ вынꙋ в дѣлѣ свое̑мъ , и҆ в числѣ все дѣла́нїе е҆го . мы́шцею е҆го въѻ҆браꙁитъ брьнїе , и҆ преⷣ нога́ма преклонитъ крѣпость свою . срⷣце свое вдаⷵ сконча́ти сосꙋдъ , и҆ бдѣ́нїе е҆го и҆стреби́ти пещь · Вси сїи рꙋка́ма свои̑мⷶ надѣ́ютсѧ , и҆ кождо в дѣлѣ свое̑мъ премꙋдрѧ́етсѧ · бес тѣхъ не ѹ҆сели́тсѧ градъ , и҆ не вселѧ́тсѧ ни похо́дѧтъ , и҆ въ собо́рищи не похо́дѧⷮ . на прⷵтлѣ же сꙋдїи не сѧ́дꙋтъ , и҆ ꙁавѣта сꙋдꙋ не раꙁмы́слѧтъ . не и́мⷮꙋ и҆ꙁвѣща́ти накаꙁа́нїѧ и҆ сꙋда , и҆ въ при́тчаⷯ не ѻ҆брѧщꙋтсѧ . н҄о то́кмо съꙁда́нїе вѣка ѹ҆твердѧ́тъ , и҆ моле́нїе и҆хъ в дѣла́нїихъ хꙋдожества ра́ꙁвѣ вдающаго дш҃ꙋ свою , и҆ раꙁмышлѧ́ющаго в ꙁако́нѣ вы́шнѧго ·
Глⷡ‍҇а , л҃ѳ · Премꙋдрость всѣхъ древниⷯ и҆ꙁы́щетъ , и҆ въ пррⷪ‍҇чьствїи непраꙁд̾на бꙋдꙋтъ · Повѣсть мꙋжїи и҆менитыхъ съблюдетъ , и҆ въ и҆ꙁви́тїе притчь вни́детъ · Съкровенїе при́т̾чь и҆ꙁы́щетъ , и҆ въ гада́нїи приⷮчь поживетъ · Посредѣ вельможъ поживеⷮ , и҆ прⷣе старѣишинꙋ ꙗ҆виⷮсѧ · В ꙁемлю тꙋждихъ ꙗ҆ꙁы́къ проидет̾ добро б҄о и҆ ѕло̀ въ чл҃цехъ и҆скꙋсѝ . срⷣце свое дасть ѹ҆тренева́ти къ г҃ꙋ сътвор̾шемꙋ е҆го и҆ прⷣе вышнимъ помо́литсѧ . и҆ ѿврьꙁетъ ѹ҆ста̀ своа на мл҃твꙋ , и҆ ѻ҆ грѣсѣхъ свои̑хъ помо́литсѧ · А҆ще б҄о г҃ь велїи въсхо́щетъ , дх҃омъ ра́ꙁꙋма и҆сполниⷮсѧ · То́и ѻдожди́тъ гл҃ы премꙋдрости своеѧ , и҆ въ мл҃твѣ и҆сповⷵѣсѧ гв҃и · То́и ѹ҆пра́витъ совѣтъ е҆го и҆ хꙋдо́жество , и҆ въ сокровен̾ных̾ е҆го раꙁмы́шлено вꙋдетъ . и҆ то́и и҆ꙁвѣща́етъ накаꙁа́нїе ѹ҆че́нїѧ е҆го , и҆ ꙁако́номъ ꙁавѣта гн҃ѧ похва́литсѧ . въсхва́лѧтъ ра́ꙁꙋмъ е҆го мно́ѕи , и҆ до́ вѣка не поги́бнет̾ · Не ѿи́детъ па́мѧть е҆го , і҆ и́мѧ е҆го поживе́тъ в ро́дъ и҆ ро́дъ · Премⷣꙋроⷵ е҆го повѣствꙋ́ютъ ꙗ҆ꙁы́цы , и҆ хвалꙋ̀ е҆го и҆сповѣсть цр҃ковь · А҆ще пребꙋдетъ и́мѧ , ѻ҆ста́витъ нежели ты́сꙋщи , и҆ а҆ще преста́нетъ е҆ді́но сътворитъ себѣ · И҆ е҆ще раꙁмы́слив̾ и҆сповѣмъ , и҆ ꙗ҆́коже лꙋны̀ по́лъ наплънихсѧ · Послꙋшаите мене прпⷣбнїи сн҃ове , и҆ проꙁѧбнете ꙗ҆́ко ши́пка проꙁѧба́ющїа на пꙋстѣ селѣ · И҆ ꙗ҆́коже лива́нъ дади́те во́ню , и҆ процвѣтеⷮ цвⷮѣ ꙗ҆́ко кри́нъ . дадите воню и҆ въспо́ите пѣснь , блⷵвите г҃а ѻ҆ всеⷨ дѣлѣ . дади́те и́мени е҆го вели́чїе и҆сповѣда́итесѧ въ хвале́нїи е҆го · пѣсньми ѹ҆стенъ и҆ въ гꙋслеⷯ , и҆ си́́це речете въ и҆сповѣда́нїи · дѣ́ла гн҃ѧ всѧ ꙗ҆́ко добра ѕѣ́ло , и҆ всѧ́ко повелѣ́нїе въ врѣмѧ свое бꙋдетъ . и҆ нѣсть рещи чт҄о с҄е на что̀ с҄е . все б҄о въ врѣмѧ свое пои̑ска́но бꙋдетъ . сло́вомъ е҆го бꙋдетъ ꙗ҆́ко и҆сто́чникъ воды̀ , и҆ гл҃омъ ѹ҆́стъ е҆го прїѧ́тїѧ во́днаѧ · Повелѣ́нїемъ е҆го вс҄е бл҃говоле́нїе , и҆ нѣсть и҆же ѹ҆малитъ сп҃сенїе е҆го · дѣ́ло всѧ́коѧ пло́ти преⷣ ни́мъ , и҆ нѣсть ѹ҆кры́тисѧ ѿ ѻ҆́чїю е҆го · ѿ вѣкъ на вѣ́къ приꙁрѣ , и҆ ничтоже нѣсть ди́вно преⷣ ни́мъ · Нѣ́сть рещи что̀ с҄е на что̀ с҄е , все б҄о на потре́бꙋ е҆го съꙁда́на бы́сть · Блⷵвенїе е҆го ꙗ҆́ко рѣка навоⷣни́сѧ , и҆ ꙗ҆́ко пото́пъ сꙋшꙋ напо́и . си́це гнѣ́въ е҆го ꙗ҆ꙁы́цы наслѣдѧⷮ , и҆же ѻ҆брати во́дꙋ на сла́нꙋ · Пꙋти е҆го прпⷣбныⷨ пра́ви , та́ко беꙁако́нникомъ претыка́нїѧ · Бл҃го бл҃гимъ съꙁда́но быⷵ и҆спе́рва , та́коже грѣшнымъ ѕл҄о · Нача́тоⷦ‍҇ всѧ́коѧ потребы житїа чл҃ча , ѻ҆́гнь , и҆ вода̀ , и҆ желѣ́ꙁо , и҆ со́ль , и҆ крꙋпы , пшени́ца , и҆ меⷣ , и҆ мле́ко , кро́вь гроꙁно́вꙋ , и҆ ма́сло и҆ ри́ꙁа . вс҄е с҄е вѣ́рнымъ на бл҃го , си́це и҆ грѣшникомъ преврати́тсѧ на ѕл҄о · Є҆сть дх҃ъ и҆же съꙁда́нъ бы́сть на ме́сть , и҆ ꙗ҆́ростїю свое̑ю ѹ҆тверди́ша ра́ны и҆мъ · Въ врѣмѧ конча́нїа и҆ꙁлѣют̾ крѣпость , и҆ ꙗ҆́рость сътво́ршаго иⷯ и҆ꙁлѣютъ . ѻ҆́гнь и҆ грⷣа и҆ гла́дъ и҆ смерть , вс҄е сѐ съꙁда́но бы́сть на ме́сть . ꙁꙋ́бы ѕвѣрїи , и҆ скорпїи , и҆ е҆хи́дни , и҆ ко́пїе м̾стѧ́щее нечести́выѧ на па́гꙋбꙋ · в̾ ꙁа́повѣдехъ е҆го въꙁвеселѧ́тсѧ , и҆ по ꙁемли на потре́бꙋ ѹ҆гото́вѧтсѧ , и҆ въ вре́мѧ свое не и҆мⷮꙋ преити сло́ва · Сего ради и҆сперва ѹ҆твердиⷯсѧ , и҆ раꙁмыслихсѧ , и҆ въ писа́нїи̑х̾ , ѻ҆ста́вихъ всѧ дѣла гн҃ѧ бл҃га · и҆ всю потребꙋ въ врѣмѧ е҆го пода́сть . и҆ нѣсть рещи сїе сего ѕлѣе , все б҄о въ времѧ на ѹ҆гоженїе бꙋдеⷮ · и҆ нн҃ѣ всⷨѣ срⷣцемъ и҆ ѹ҆сты , въспо́ите и҆ блⷵвите и҆мѧ гн҃е ·
Глⷡ‍҇а , м҃ · Непра́ꙁньство ве́лїе съꙁда́но бы́сть всѧ́комꙋ чл҃кꙋ , і҆ и́го тѧжко на сн҃ехъ а҆да́млѣⷯ · ѿ дн҃е и҆схо́да ѿ чрева мт҃ре и҆хъ , до дн҃е погребе́нїѧ въ мт҃ръ всѣхъ . помышле́нїѧ и҆хъ и҆ стра́ха срⷣчнаго , примышле́нїе чаѧнїѧ дн҃ь сконча́нїѧ . ѿ сѣдѧщаго на прⷵтлѣ сла́вы , и҆ до смиреннаго на ꙁемлѝ и҆ пепелѣ . ѿ носѧщаⷢ‍҇ багрѧнаа и҆ вѣнець , и҆ до носѧщаго льнѧнꙋ · Ꙁа́висть и҆ ꙗ҆́рость и҆ мѧтежъ и҆ моⷧ‍҇вꙋ и҆ стра́хъ смр҃ти , и҆ вра́жда и҆ рве́нїе . и҆ въ врѣмѧ поко́ѧ на ло́жи , со́н̾ но́щныи и҆ꙁмѣни́тъ ра́ꙁꙋмъ е҆го · Мало ꙗ҆́ко ничесоже на поко́и , и҆ ѿ того въ снѣ ꙗ҆́ко въ дн҃е блюде́нїѧ . въꙁмꙋще́нїе видѣ́нїемъ срⷣца свое̑го , ꙗ҆́ко ѹ҆бѣжавъ ѿ лица бра́ни . и҆ въ вре́мѧ сп҃сенїѧ свое̑го въста , и҆ дивѧ́сѧ ни на е҆диномъ же стра́сѣ съ всѧ́кою пло́тїю ѿ чл҃ка и҆ до ско́та . и҆ на грѣш̾ныхъ сеⷣми́цею , к си́мъ смр҃ть и҆ кро́вь и҆ рве́нїе и҆ ѻ҆рꙋж́їѧ нанесе́нїѧ , гла́дъ и҆ съкрꙋше́нїе и҆ ра́ны . на беꙁако́нныⷯ съꙁда́но бы́сть с҄е всѐ , и҆ сихъ ра́ди бы́сть пото́пъ · Вс҄е е҆ли́ко ѿ ꙁемлѧ̀ в ꙁемлю въꙁвраща́етсѧ , и҆ ѿ воды̀ в мо́ре въꙁврати́тсѧ . и҆ всѧ́къ да́ръ и҆ непра́вда и҆стреби́тсѧ , и҆ вѣ́ра въ вѣ́ки ста́нетъ . і҆ и҆мѣ́нїе непра́веⷣныхъ ꙗ҆́ко рѣка и҆схнетъ , и҆ ꙗ҆коже громъ вели́къ въ до́ждь въꙁгрѣмиⷮ · Є҆гда раꙁгнетъ рꙋцѣ въꙁвеселиⷮсѧ , та́ко престꙋпа́ющеи на конча́нїе и҆щеꙁнꙋтъ · И҆щадїѧ нечести́выⷯ не ѹ҆мно́жатъ вѣтвїѧ , и҆ коренїѧ нечести́выхъ на кра́и камы́ка т҄ꙋ тнетъ . на всѧ́кои водѣ и҆ на́ бреꙁѣ рѣки , первѣе всѧ́коѧ травы и҆стръꙁа́ни бꙋдꙋтъ · Блгⷣть ꙗ҆́ко ра́и въ блⷵвенїихъ , а҆ млⷵтыни въ вѣ́къ пребꙋ́детъ · Живо́тъ дово́лнаго дѣлателѧ ѹ҆слади́тсѧ , и҆ паче ѻ҆бо́его ѻ҆брѣта́ѧи съкро́вище · Ча́да и҆ съꙁда́нїе гра́да ѹ҆твердѧⷮ и҆мѧ , и҆ паⷱ‍҇ ѻ҆бо́его жена непороⷱ‍҇на вмениⷮсѧ · Вино и҆ мꙋсика веселѧ́тъ срⷣце , и҆ паⷱ‍҇ ѻ҆́бое̑го въꙁлюбленїе премꙋдрости · Свирѣль и҆ прегꙋдницѣ ѹ҆сладѧ́тъ ѹ҆́ды , и҆ паче ѻ҆́бое̑го ꙗ҆ꙁы́къ сла́доⷦ‍҇ · Блгⷣть и҆ добротꙋ въꙁлю́битъ ѻ҆́ко твое , и҆ па́че ѻ҆́бое̑го ꙁлаⷦ‍҇ сѣмене · Прїѧ́тель и҆ дрꙋгъ срѣта́юща въ времѧ , и҆ паче ѻ҆́бое̑го жена̀ с мꙋжемъ · Братїѧ и҆ по́мощь въ времѧ скорби , и҆ паче ѻ҆́бое̑го ми́лостыни и҆ꙁба́виⷮ · Ꙁла́то и҆ сребро̀ поста́вита но́гꙋ , и҆ паче ѻ҆́бое̑го совѣт̾ и҆ꙁволенъ бꙋдеⷮ · И҆мѣнїе и҆ крѣ́пость въꙁноси́та срⷣце и паче ѻ҆́бое̑го страхъ гн҃ь · Нѣсть въ страсѣ гн҃и ѹ҆маленїѧ , и҆ нѣсть и҆скати на немъ по́мощи · Страⷯ гн҃ь ꙗ҆ко ра́и бл҃говоненїѧ , и҆ паⷱ‍҇ все́ѧ славы покры е҆го · Чадо живо́томъ просли́вомъ не ходи , лꙋче е҆сть ѹ́мрѣти нежели проси́ти · Мꙋжъ ꙁрѧ̀ на чюжꙋ̀ трапеꙁꙋ , нѣсть живоⷮ е҆го въ числѣ живота̀ . ѻ҆сквернитъ дш҃ꙋ свою тꙋждими бра́шны , мꙋж̾ хꙋдогъ и҆ накаꙁа́нъ съхранитсѧ · Въ ѹ҆стѣхъ же нестыⷣливаго прошенїе ѹ҆слади́тсѧ , и҆ во чревѣ е҆го ѻ҆́гнь въꙁгоритсѧ ·
Глⷡ‍҇а , м҃а · Ѡсмр҃ти ꙗ҆́ко горка т҄и еⷵ па́мѧть , чл҃кꙋ ми́рнꙋ въ и҆мѣнїи е҆го живꙋщꙋ · Мꙋжеви не пекꙋщꙋсѧ и҆ бл҃го полꙋчнꙋ ѻ҆ всемъ , и҆ е҆щѐ въꙁ̾мага́ющꙋ прїа́ти пи́щꙋ · ѠѼ смр҃ти ꙗ҆́ко до́бръ сꙋдъ тво́и е҆сть чл҃кꙋ требꙋ́ющꙋ , и҆ ѹ҆малѧ́ющꙋсѧ крѣпостїю · Послѣднею ста́ростїю , и҆ пекꙋщꙋсѧ ѻ҆ всемъ . и҆ противлѧ́щꙋсѧ и҆ погꙋбльшꙋ трьпенїе · Не бо́исѧ сꙋдⷶ смр҃ти , помѧни пр́ьвыѧ твоа̀ и҆ послⷣѣнѧѧ · Се е҆сть сꙋдъ гн҃ь всѧ́кои пло́ти , и҆ почто сѧ ѿметеши бл҃говоленїѧ вы́шнѧго , а҆ще десѧть , а҆ще р҃ , а҆ще ҂а҃ лѣтъ , нѣсть во а҆де ѻ҆бличенїѧ живота̀ · Ча́да бꙋдꙋтъ мерꙁка ча́да грѣшник̾ , и҆ живꙋщаѧ съ преселенїи нечестивыхъ · Ча́да грѣшнаго поги́бнетъ наслѣдїе , и҆ и҆ съ сѣменемъ иⷯ вы́нꙋ поноше́нїе · ѿц҃а нечести́ва ѻ҆мерꙁѧ́тъ ча́да , ꙗ҆́ко е҆го ради поноше́нїе прїимꙋть · Го́ре вамъ мꙋжи нечестивїи , и҆же ѻ҆ста́висте ꙁаконъ б҃а вы́шнѧго . И҆ а́ще родите́сѧ на клѧ́твꙋ ро́дитесѧ и҆ а́ще ѹ҆́мрете клѧ́твѣ раꙁдѣлени бꙋдете · Все е҆ли́ко ѿ ꙁемли въ ꙁемлю пои́деть , та́кожде нечестивїи ѿ клѧ́твы въ па́гꙋбꙋ · Сѣтова́нїе чл҃къ въ пло́ти и҆хъ , и҆мѧ же грѣш̾ниче не бл҃го потребиⷮсѧ . пекїисѧ ѻ҆ и́мени , то б҄о тѝ пребыва́етъ паⷱ‍҇ ти́сѧщь съкровища ꙁла́та · Бл҃га жи́тїѧ числ́о дн҃їи , и҆ до́бро и҆мѧ въ вѣки пребꙋдетъ . накаꙁа́нїе ми́роⷨ съблюдите ча́да . премꙋдрость же съкровенна и҆ съкровище не ꙗ҆влено , ка́ѧ по́лꙁа ѿ ѻ́бою е҆го · Лꙋче е҆сть чл҃къ съкрыва́ѧи бꙋ́иство свое , нежели чл҃къ съкрыва́ѧи премꙋ́дрость свою̀ · Тѣм̾же ѹ҆бо посрами́тесѧ гл҃омъ мои̑мъ . нѣсть ѹ҆бо срамъ всѧкъ съхранити бл҃гое , и҆ не всѐ всⷨѣ вѣрою и҆ꙁволитсѧ · Стыди́тесѧ ѿц҃а и҆ мт҃ре ѻ҆ блꙋде , и҆ ѿ си́лнаго и҆ властели́на ѻ҆ лжи . ѿ сꙋдїѧ и҆ кнѕ҃ѧ ѻ҆ съгрѣшенїи , ѿ събо́ра и҆ людїи ѻ҆ беꙁако́нїи . ѻ҆бещника и҆ дрꙋ́га ѻ҆ неправдѣ . и҆ ѿ мѣста̀ и҆дѣже живе́ши ѻ҆ таⷮбѣ , і҆ ѿ и҆стиⷩ‍҇ны бж҃їа и҆ ꙁавѣта , и҆ ѻ҆ пр́ьвосѣда́нїи на трапеѕѣ , и҆ ѿ прельщенїѧ вꙁѧ́тїѧ и҆ даа́нїѧ , и҆ целꙋ́ющихъ ѻ҆ молча́нїи · И҆ ѿ видѣнїа жены блꙋдницы , и҆ ѻ҆ ѿвращенїи ѿ ѹ҆жична лица̀ , и҆ ѻ҆ ѿꙗ҆́тїи ча́сти , и҆ даа́нїи . і҆ ѻ҆ смотренїи жены̀ мꙋжа́ты и҆ ѿ ѻ҆бльщенїи рабы е҆ѧ̀ , и҆̑ ѻ҆ прихо́де къ ѻ҆́дрꙋ еѧ̀ . ѻ҆ словесехъ поно́сныхъ на́ дрꙋга , и҆ не поноси́ти да́вши ·
Глⷡ‍҇а , м҃в · Нѐ вторити сло́ва ниже послꙋша́нїѧ , и҆ ѿкровенїю та́иныхъ словесъ , и҆ бꙋ́деши стыⷣливъ і҆ и́стиненъ , и҆ ѻ҆брѣта́ѧ блгⷣть преⷣ всѧцⷨѣ чл҃комъ · Не стыдисѧ ѻ҆ сихъ , и҆ не прїими лица̀ съгрѣшати . Ѡ҆ ꙁако́нѣ вы́шнѧго и҆ ꙁавѣтѣ , и҆ ѻ҆ сꙋдѣ ѻ҆правⷣа́ти нечестива . ѻ҆ словесѝ ѻ҆бщи и҆ ѻ҆ пꙋтницѣ , и҆ ѻ҆ даа́нїи наслѣдїѧ дрꙋ́га  . і҆ ѻ҆ и́стиннⷨѣ мѣрилѣ и҆ мѣре . и҆ ѻ҆ приѻ҆брѣтенїи мно́гаго и҆ мала́го; и҆ ѻ҆ раꙁличенїи проданїа и҆ кꙋпли , и҆ ѻ҆ накаꙁанїи мно́ѕѣ чади , и҆ рабꙋ̀ лꙋкавꙋ ребра̀ ѻ҆кровави́ти . на женѣ лꙋка́вѣ добро̀ еⷵ печа́ть · И҆ и́дѣже мно́ги рꙋки сꙋть ꙁатвори , е҆же а҆ще предаси в число̀ и҆ мѣрꙋ . даждь и҆ воꙁмѝ вс҄е писа́нїемъ . ѻ҆ накаꙁа́нїи нераꙁꙋмивѣмъ и҆ бꙋе́мъ , и҆ въ послѣ́днюю ста́рость сꙋжденꙋ съ ю́ношами . и҆ бꙋ́деши накаꙁа́нъ і҆ и́стиненъ , і҆ и҆скꙋшенъ преⷣ всѧцⷨѣ живꙋщиⷨ · дщ̑и ѿц҃а смотрелива вос̾хлащена , бдѣнїе и҆ печа́ль ѿго́ниⷮ со́нъ . въ ю҆́ности еѧ̀ никогда̀ преꙁриⷮсѧ , и҆ съ живꙋщ́ими да никогда̀ въꙁненавидѣна бꙋдетъ въ дв҃ьствѣ е҆да̀ ка́ко ѻ҆скверниⷮсѧ , и҆ въ ѿчихъ еѧ̀ непра́ꙁна бꙋдетъ . и҆ съ мꙋжемъ сꙋщи да не когда̀ престꙋпитъ , и҆ съ живꙋщ́ими да не когда̀ страждь не бꙋ́детъ . ѻ҆ дщери беꙁъстꙋднѣи сътвори блюденїе , е҆да̀ ка́ко сътвори́ши ѻ҆брадова́нїе врагоⷨ и҆ бесѣдꙋ , въ гра́дѣ ѿлꙋчена людїи и҆ посрамитъ т҄ѧ в наро́дѣ мно́ѕѣ · Не ꙁри на добротꙋ̀ всѧкаго чл҃ка , и҆ посредѣ женъ не съчета́исѧ . ѿ ри́ꙁъ б҄о и҆схо́дѧтъ мо́леве , и҆ ѿ жены̀ лꙋка́въство  . лꙋче ѕло́ба мꙋж́еска , нежел҄и добродѣтель женьска . и҆ жена̀ не срамѧ́щаѧсѧ поношенїе · Помѧнꙋ ѹ҆бо дѣ́ла гн҃ѧ , ꙗ҆́же видⷯѣ исповѣмъ въ словесⷯѣ гн҃ихъ дѣ́ла е҆го · Сл҃нце свѣтѧ́сѧ на всѧ̀ приꙁрѣ , и҆ сла́вы е҆го и҆спо́лнь дѣ́ла е҆го · Не сътвори л҄и ст҃ымъ г҃ь и҆сповѣдати вс҄ѧ чюдеса̀ е҆го , ꙗ҆же ѹ҆тверди г҃ь вседръжитель , ѹ҆тверди́тисѧ всемꙋ̀ сла́вою е҆го · Беꙁднꙋ и҆ срⷣце и҆слѣди , и҆ въ коварьствѣ и҆хъ ра́ꙁ̾мысли · Раꙁꙋмѣ б҄о г҃ь всѧкꙋ совѣсть и҆ приꙁрѣ на ꙁна́менїе вѣ́ка . въꙁвѣща́ѧ мимошеⷣшаѧ и҆ бꙋдꙋщаѧ , и҆ ѿкрыва́етъ слѣдъ та́иныⷯ · Не преиде е҆го всѧко помышленїе , и҆ не ѹ҆таиⷮсѧ ѿ него̀ ни е҆ді́но сло́во . величїе премꙋ́дрости своеѧ̀ ѹ҆краси , и҆же еⷵ прежде вѣкъ и҆ на́ вѣки . ни приложиⷵ ни ѹ҆мали́сѧ и҆ не потребова ни е҆ді́ного совѣтника · Ко́ль сꙋть вс҄ѧ дѣла е҆го въжделѣна , и҆ до и҆скры е҆сть ви́дѣти · Вс҄е сїе живетъ и҆ пребыва́етъ на вѣкъ , въ всѣхъ дѣлехъ и҆ вс҄е послꙋша́ет̾ . и҆ всѐ сꙋгꙋбо е҆дїно преⷣ е҆ді́неⷨ , и҆ не сътвори ни е҆ді́ного же скꙋдна · Є҆ді́но ѿ е҆ді́наго ѹ҆тверди бл҃гаѧ , и҆ кт҄о насытитсѧ ꙁрѧ̀ сла́вꙋ е҆го ·
Глⷡ‍҇а , м҃г · Въꙁвышенїе высоты̀ ѹ҆твер̾женїе ѻ҆чищенїѧ . ꙁракъ нб҃си видѣнїеⷨ сла́вы , слн҃це въ ꙗ҆вленїе проповѣда́ѧ въ и҆схоⷣ , съсꙋдъ ди́венъ дѣло вы́шнѧго . препладенїемъ свои̑мъ и҆сꙋша́етъ странꙋ̀ , и҆ прѧ́мо ва́рꙋ е҆го кт҄о постои́тъ . пещь стрегꙋщїѧ дѣла и҆ вара , трегꙋ́бо слн҃це жегыи горы . кꙋренїе ѻ҆́гнено дымъ , и҆ простираѧ лꙋча ѻ҆мрача́етъ ѻ҆́чи · Велїи г҃ь сътвореи е҆го , и҆ словесы свои́ми потща ше́ствїѧ · И҆ лꙋна̀ всѣм̾ въ свое времѧ ꙗ҆влѧ́етъ лѣта , и҆ ꙁна́менїе вѣка . ѿ лꙋны ꙁна́менїе праⷥника , свѣти́ло ѹ҆малѧ́асѧ на конеⷰ‍҇ · Лꙋна̀ по и҆́мени е҆ѧ е҆сть воꙁраста́ющи ди́вно въ и҆ꙁмѣненїе . сосꙋдъ приⷮче́и на высотѣ , на тверди нбⷵнѣи свѣтѧ́щисѧ · И҆ доброта̀ нбⷵнаѧ сла́ва ѕвѣ́ꙁднаѧ , красота свѣтѧщисѧ на высокиⷯ гн҃ихъ · Словесы ст҃ыхъ ста́нꙋтъ ѻ҆сꙋжденїѧ , и҆ не и҆мꙋтъ ѻ҆слабити въ хранилищихъ и҆хъ · Виждь дꙋгꙋ̀ и҆ блⷵви сътворшаго и҆̀ , ѕѣло кра́сна свѣтенїемъ свои̑мъ . ѻ҆крꙋжи нб҃о ѻ҆крꙋженїеⷨ сла́вы . рꙋцѣ вы́шнѧго простросте е҆̀ . повеленїеⷨ е҆го потщасѧ снѣгъ , и҆ въскорѧе̑тъ молнїѧ сꙋдебъ е҆го · Сего ради ѿвер̾ꙁошасѧ съкровища , и҆ па́рѧⷮ ѻ҆́блацы ꙗ҆ко птицы . величїемъ свои̑мъ ѹ҆крѣпѝ ѻ҆́блаки , и҆ съкрꙋши ка́менїе граⷣное . и҆ воꙁрѣнїемъ е҆го подви́жаⷮсѧ го́ры , и҆ волею е҆го въꙁлѣеⷮ ю҆́гъ · Глаⷵ гро́ма е҆го поносѝ ꙁемли , и҆ бꙋрѧ сѣверова и҆ вихоръ вѣтра · ꙗ҆ко птица парѧ́щи сы́плеⷮ снѣгъ , и҆ ꙗ҆́коже прꙋѕи спаденїа е҆го . добротѣ бѣ́лости его подивисѧ ѻ҆́ко , и҆ ѻ҆ дожⷣенїи е҆го ѹ҆жаснеⷮсѧ срⷣце . и҆не́и ꙗ҆́ко со́ль на ꙁемли сы́плетъ , и҆ сме́ръꙁ̾шисѧ быва́етъ на концы ѻ҆стра̀ . стꙋден̾ вѣтръ сѣверъ въꙁвѣ́етъ , и҆ смеръꙁнетсѧ ледъ ѿ воды̀ . на всѧ́ко събо́рище воⷣное ѻ҆бита́етъ , и҆ ꙗ҆́ко въ бронѧ ѻ҆блечетсѧ водо́ю . поѧ́сть го́ры и҆ пꙋсты́нѧ пож̾жетъ , и҆ ѹ҆гаситъ травꙋ̀ ꙗ҆ко ѻ҆́гнь . и҆сцѣленїе вс҄е тща́нїемъ м̾гла , и҆ роса̀ срѣтаю̑щи ѿ ва́ра ѹ҆тишитсѧ · Мыслїю е҆го преста̀ беꙁ̾дна , и҆ насади е҆и г҃ь ѻ҆токи · Плава́ющїи мо́ре повѣдаюⷮ бѣдꙋ е́ѧ̀ , и҆ слꙋхомъ ѹ҆шїи на́шихъ чюдимсѧ . и҆ т҄ꙋ сꙋть сла́вна и҆ чюⷣна дѣ́ла е҆го , пестростїю всѧкаго живоⷮнаго , ки́тове е҆го ради соꙁда́ни . бл҃гоѹ҆ха́нїе кончи́на е҆го , и҆ сло́вомъ е҆го сож̾жетсѧ вс҄е · Мно́го и҆́мамы рещи и҆ не и҆́мамы постигнꙋти , и҆ сконча́нїе словесъ всего и҆мъ · Славѧще гдѣ ѹ҆крѣпимсѧ , то́и б҄о великъ паче всѣхъ дѣлъ своиⷯ · Стра́шенъ г҃ь и҆ ѕѣ́ло великъ , и҆ чюⷣно моженїе е҆го · Славѧ́ще г҃а въꙁнесѣтесѧ , е҆ли́ко а҆ще мо́жете приспѣеⷮ б҄о и҆ е҆ще . въꙁносѧщїи е҆̑го ѹ҆мно́житесѧ крѣпостїю , и҆ не трꙋди́тесѧ не и҆́мате б҄о пости́гнꙋти . кт҄о вѣдѣ е҆го і҆ и҆сповѣсть , и҆ кт҄о въꙁвеличитъ е҆го ꙗ҆́коже е҆сть · Мно́го съкровено е҆сть вѧ́щеи сего , ма́ло б҄о видѣхомъ дѣлъ е҆го . всѐ б҄о сътвори г҃ь , и҆ бл҃говѣрнымъ да́сть премꙋдрость ·
Глⷡ‍҇а , м҃д · Въсхва́лимъ ѹ҆бо мꙋж́а сла́вны , и҆ ѿц҃а на́ша в̾ бытїи · Мно́гꙋ славꙋ соꙁда̀ г҃ь величїѧ свое̑го , ѿ вѣ́ка госпоⷣствꙋю̑ще въ црⷵтвїиⷯ своиⷯ . и҆ мꙋжи и҆менити си́лою , совѣща́ваю̑щїи ра́ꙁꙋмоⷨ и҆х̾ · Провѣща́ющеи въ прⷪ‍҇рцѣхъ старѣишины лю́демъ въ мы́слехъ , и҆ ра́ꙁꙋмомъ книⷤ‍ⷷства лю́дїи премꙋдрости словеса . накаꙁⷶнїемъ иⷯ и҆скꙋще гласа мꙋсѷкїиска , и҆ повѣда́юще по́вѣсти въ кни́гаⷯ · Мꙋжи бога́тїи дарова́нїи крѣ́постїю ми́рно живꙋще въ жили́щехъ своиⷯ . вс҄и сѝ въ родѣх̾ просла́влени бы́ша , и҆ въ дн҃ехъ иⷯ похва́ла · Сꙋть в ниⷯ и҆же ѻ҆ста́виша и҆мѧ и҆сповѣ́дати хвалы̀ . и҆ сꙋть и҆же не ѻ҆ста́виша па́мѧти , и҆ погибо́ша ꙗ҆́ко не сꙋщеи . И҆ бы́ша ꙗ҆ко не бывше , и҆ чада и҆хъ по нихъ , н҄о сїи мꙋжи ми́лостивїи , иⷯже пра́вды не ꙁабвены бы́ша . съ сѣменемъ и҆хъ пребꙋдетъ добро̀ , наслѣдїе и҆щадїѧ и҆хъ . въ ꙁавѣтѣ е҆сть сѣмѧ иⷯ , и҆ ча́да и҆хъ иⷯ ради , до́ вѣка пребꙋдетъ сѣмѧ и҆хъ , и҆ сла́ва и҆хъ не потребитсѧ . телеса̀ и҆хъ въ ми́рѣ погребена бы́ша , а҆ и҆мена и҆хъ живꙋтъ в ро́ды · Премꙋдрость иⷯⷯ и҆сповѣдѧ́тъ лю́дїе , и҆ похвалꙋ иⷯ и҆сповѣсть цр҃кви · Є҆ноⷯ ѹ҆годи гв҃и , и҆ преложи ѻ҆́браⷥ покаѧ́нїѧ ро́домъ · Но́е ѻ҆брѣтесѧ съвръшенъ и҆ пра́веденъ , и҆ въ времѧ гнѣ́ва бысть и҆ꙁмѣненїе · Сего ради быⷵ ѻ҆ста́нокъ ꙁемли , е҆гда̀ бысть потопъ . ꙁавѣти вѣка положени бы́шⷶ с нимъ , да не потреби́тсѧ по томъ всѧ́ка пло́ть · А҆враа́мъ вели́кїи ѿц҃ъ мно́жествꙋ ꙗ҆ꙁы́къ , и҆ не ѻ҆брѣтесѧ точенъ въ славѣ . и҆же съблюд̾ ꙁако́нъ вы́шнѧго , и҆ бысть въ ꙁавѣтѣ с ним̾ . и҆ на пло́ти е҆го поста́ви ꙁавѣтъ , и҆ въ напа́сти ѻ҆брѣтесѧ вѣренъ · Сего ради клѧтвꙋ поста́ви с нимъ , блⷵвитисѧ ꙗ҆ꙁы́комъ ѻ҆ сѣмени е҆го · Ѹ҆мно́жити е҆го ꙗ҆́ко перьсть ꙁемлѝ , и҆ ꙗ҆́ко ѕвѣꙁды въꙁдвигнꙋти сѣмѧ е҆го . и҆ ѻ҆блада́ти и҆мъ ѿ мо́рѧ до мо́рѧ , и҆ ѿ рѣкъ до ко́нець ꙁемли · И҆ ѻ҆ и҆сацѣ положи си́це , а҆враа́ма ради ѿц҃а е҆го . влⷵве́нїе всѣмъ чл҃комъ ꙁавѣща . и҆ преста̀ на главѣ і҆а́ковли . поꙁна̀ е҆го блⷵве́нїи свои́ми , и҆ дасть е҆го въ наслѣдїе , и҆ ѿлꙋчи ча́сти е҆го на колѣнъ в҃і · Раꙁдѣли и҆̀ и҆ꙁведе ѿ него мꙋжа млⷵти , ѻ҆брѣта́юща блгⷣть предъ всѧ́кою пло́тїю ·
Глⷡ‍҇а , м҃е · Въꙁлю́бленна бм҃ъ и҆ чл҃ки моѷсїѧ , е҆мꙋже памѧть въ блⷵвенїихъ · Ѹ҆подобиⷧ‍҇ е҆сть е҆го сла́вѣ ст҃ыхъ , и҆ въꙁвели́чи е҆го въ стра́сѣ вра́гъ , въ словесѣхъ е҆го ѕна́менїѧ ѹ҆ста́ви · просла́ви е҆го преⷣ лицемъ цр҃ьскимъ , и҆ ꙁаповѣда е҆мꙋ к лю́деⷨ е҆го . и҆ покаꙁа е҆мꙋ сла́вꙋ свою · Вѣрою и҆ кротостїю ѻ҆ст҃и е҆го , і҆ и҆ꙁбра̀ е҆го ѿ всѧкоѧ плоти · Ѹ҆слы́шанъ сътвори́лъ е҆си е҆мꙋ гласъ свои , и҆ воведе е҆го въ м̾глꙋ̀ . и҆ дасть е҆мꙋ преⷣ лицемъ людїи , ꙁако́нъ жиꙁни хꙋдо́жества . наѹ҆чи́ти і҆а́кова ꙁавѣтꙋ , и҆ сꙋдба́мъ е҆го і҆и̑л҃ѧ · А҆а̑ро́нⷶ въꙁдви́же ст҃а , подо́бна е҆мꙋ ѿ колѣна левѷина . поста́ви е҆мꙋ ꙁавⷮѣ вѣка , и҆ дасть е҆мꙋ і҆ере́иство людїи ѹ҆бл҃жилъ е҆го е҆сть ѹ҆краше́нїемъ . и҆ препоѧса е҆го ѻ҆деждею сла́вы , ѻ҆блече е҆го въ совръше́нїе хвале́нїа ѹ҆твердѝ е҆го сосꙋды крѣпости . ѻстегньми и҆ поди́ремъ и҆ е҆поми́дою . и҆ ѻкрꙋжь е҆го ши́пки ꙁла́тыми , и҆ ꙁвонцы̀ мно́гими ѻ҆́крⷵтъ глашати гла́съ стꙋпа́нїѧ е҆го . слы́шанъ глⷵа твори́ти въ цр҃кви въ памѧть сн҃ом̾ людїи е҆го . ѻ҆дежа свѣтла съ ꙁла́тоⷨ и҆ а҆ки́нъѳомъ , и҆ перфи́рою , дѣлом̾ пестромъ дѣлано . словны сꙋда и҆ꙁвѣствоваїне и́стины . и҆стка́но дѣломъ хꙋдожничемъ , ка́менїи многоцѣнными , и҆стꙋка́нїемъ печати свѧꙁани ꙁла́тоⷨ . ка́мен̾наго дѣлателѧ на па́мѧть въ писа́нїю , и҆стꙋка́нно по числꙋ колѣнъ і҆и̑л҃въ · Вѣнець ꙁла́тъ верхꙋ клобꙋка̀ , и҆ ѻ҆блъкше печати ст҃ын̾ныа . похвалⷶ чⷵти дѣло крѣпости , въжделѣнно ѻ҆чїю краси́ма · Красна прежде е҆го не быша такова́ѧ до вѣка . не ѻ҆блечесѧ и҆ноплеменникъ , точїю сн҃ове е҆го  , и҆ внꙋчата е҆го прⷵно . жрътвы и҆хъ пожръты по всѧ дн҃и прⷵно дважды · И҆сполни моѷсїи рꙋцѣ , и҆ пома́ꙁа е҆го е҆леѻ҆мъ ст҃ым̾ бысть е҆мꙋ на ꙁавѣтъ вѣченъ , и҆ сѣмени е҆го въ дн҃и вѣка · Слꙋжи́ти е҆мꙋ вкꙋпѣ и҆ сщ҃енъствова́ти , и҆ блⷵвити люди е҆го и҆менемъ е҆го · И҆ꙁбра̀ е҆го ѿ всѣхъ живыⷯ , принести жрътвꙋ гв҃и , ѳимїа́мъ и҆ бл҃гоѹ҆ха́нїѧ на па́мѧть , на ѻ҆цыще́нїе людемъ твои̑мъ . дасть е҆мꙋ ꙁаповѣди своѧ въ вла́сть в ꙁавѣтѣ сꙋде́б̾ . наѹ҆чити і҆а̑кова свѣдѣтельствїеⷨ и҆ ꙁако́ноⷨ е҆го приꙁва́ти і҆и̑л҃ѧ · Въста́ша нань тꙋждїи , и҆ въꙁревнова́ша е҆мꙋ в пꙋсты́ни , мꙋжи и҆же ѻ҆ дафа́нѣ , и҆ а҆виро́нѣ , и҆ с немъ коре́ѻⷡ‍҇ въ ꙗ҆́рость и҆ гнѣвъ . ви́дѣ г҃ь и҆ не бл҃говолѝ , и҆ сконча́шасѧ ꙗ҆́ростїю и҆ гнѣвомъ · Сътворѝ ꙁна́менїѧ погꙋби́ти ѧ҆̀ ѻ҆гнемъ пла́мене иⷯ · И҆ приложѝ а҆а̑ро́нови сла́вꙋ , и҆ дасть е҆мꙋ наслѣдїе , нача́тки жи́тъ раꙁдѣлѝ е҆мꙋ . хлѣбъ ѹ҆готови на сы́тость прежде , и҆б҄о жрътвы гн҃и и҆ꙁъꙗ̑дѧ́тъ , ꙗ҆́же дасть е҆мꙋ и҆ сѣмени е҆го · ѻ҆баче въ ꙁемли людїи не наслѣдъствитъ , и҆ в людехъ не бꙋдетъ е҆мꙋ ча́сти , то́и б҄о часть твоѧ и҆ наслѣдїе . и҆ финеѻ́съ сн҃ъ е҆лїаꙁа́ровъ тре́тїи въ сла́вѣ , ревнꙋѧй страхꙋ гн҃ю . і҆ е҆же посрами́ти лю́ди е҆мꙋ . блгⷵтїю во́лѧ дш҃а е҆го и҆ помоли́сѧ ꙁа і҆и̑л҃ѧ · Сего раⷣ‍ꙵ поста́вленъ е҆мꙋ бысть ꙁавѣтъ ми́ренъ , повели́тель ст҃ъ лю́демъ свои̑мъ , даже бꙋдеⷮ е҆мꙋ и҆ сѣмени е҆го сщ҃енъства вели́чество въ вѣки · И҆ ꙁавѣтъ дв҃дꙋ сн҃ꙋ і҆есеѻ҆вꙋ ѿ колѣна і҆ѹ҆дова , наслѣдъство цр҃ьско сн҃а ѿ сн҃а е҆ді́наго . достоа́нїе а҆а̑ро́нꙋ и҆ сѣмени е҆го . да да́сть наⷨ премⷣꙋрость въ срⷣциⷯⷯ нашиⷯ , сꙋдити лю́демъ е҆го въ правдꙋ . да не потреби́тсѧ бл҃гаѧ и҆хъ , и҆ сла́ва иⷯ в ро́ды и҆хъ ·
Глⷡ‍҇а , м҃ѕ · Крѣпокъ на бра́нехъ і҆сꙋсъ ⷳ‍҇iⷪ‍҇̆ нав̾вїинъ , и҆ в моѷсїѧ мѣсто бысть въ прⷪ‍҇рцѣхъ . и҆же бы́сть по и҆мени е҆го велик̾ , на сп҃сенїе и҆ꙁбраⷩ‍҇ныⷯ е҆го , м̾сти́ти въста́ющаѧ нань враги , ꙗ҆́ко да наслѣдъствиⷮ і҆и̑л҃ѧ · И҆же просла́вленъ бы́сть въꙁдвиже́нїемъ рꙋкꙋ е҆го , и҆ внегда̀ простира́ше копїе на гра́ды . кт҄о преже е҆го си́це ста̀ . сꙋпоста́ты е҆го самъ г҃ь пораꙁѝ , не рꙋкою л҄и е҆го . въспѧти́сѧ слн҃це , и҆ е҆ді́нъ дн҃ь бысть ꙗ҆́ко дв҄а . приꙁва̀ вы́шнѧго си́лна , е҆гда ѻ҆скоⷬ‍҇блѧ́хꙋ е҆го враѕи ѻ҆́крⷵтъ , и҆ послꙋшⷶ еⷢ‍҇ велїи г҃ь ка́менїемъ гра́днымъ си́лы крѣпкїѧ . ниꙁверже бра́нь на ꙗ҆ꙁы́ки , и҆ ниꙁложе́нїемъ ниꙁложѝ проти́вники . да поꙁна́ютъ ꙗ҆́ꙁы́цы ѻ҆рꙋжїе е҆го , ꙗ҆́ко преⷣ гм҃ъ бра́нь е҆го , въ слѣдъ бо си́лы и҆де вы́шнѧго . и҆ во́ дни моѷсїѻвы сътвори млⷵть сеи и҆ хале́въ сн҃ъ и҆ефонинъ , ста́ти противꙋ врага , ѹ҆дръжа́ти лю́ди ѿ грѣхъ , и҆ ѹ҆ста́вити ро́потъ лꙋка́въства . и҆ та̀ дв҄а сꙋщи сп҃сена быста ѿ шести соⷮ ты́сѧщъ пѣш̾цевъ , въвести иⷯ въ наслѣд̾ствїѧ на́ ꙁемлю и҆стача́ющи млеко и҆ меⷣ · И҆ дасть г҃ь крѣпость хале́вꙋ , и҆ даже до ста́рости пребы́сть ѹ҆ него . наи̑ти е҆мꙋ на крѣпость ꙁемли , и҆ сѣмени е҆го ѹ҆дръжа̀ наслѣдїе . ꙗ҆́ко да ви́дѧтъ вси сн҃ове і҆и̑л҃ви , и҆же добро̀ е҆сть ходити въ слѣдъ г҃а . и҆ сꙋдїѧ кого́ждо и҆менемъ свои̑мъ , е҆ли́ко и҆хъ не любодѣиствова срⷣце , и҆ ели́ко ихъ не ѿврати́шасѧ ѿ г҃а . бꙋди па́мѧть и҆хъ въ блⷵвенїи и҆хъ , и҆ ко́сти и҆хъ процветꙋтъ ѿ мѣста свое̑го · И҆ и҆мѧ и҆хъ пременѧ́емо на сн҃ѣхъ просла́вленыхъ  . Въꙁлюбленъ гм҃ъ свои̑мъ самои̑лъ пррⷪ‍҇къ гн҃ь , ѹ҆строи̑вый црⷵтво и҆ помаꙁа кнѧѕѧ наⷣ людми е҆го . ꙁако́ноⷨ гн҃им̾ сꙋди со́н̾мꙋ , и҆ посѣтѝ г҃ь і҆а́кова вѣрою е҆го и҆спыта́нъ бысть прⷪ‍҇ркъ . и҆ поꙁна́нъ бысть въ вѣре вѣренъ видѣнїемъ . и҆ приꙁва̀ г҃а си́лна е҆гда ѻ҆скорбѧ́хꙋ е҆го вра́ѕи ѻ҆́крⷵтъ , приноше́нїем̾ сꙋща а́гньца млечна . И въꙁгремѣ с нб҃се г҃ь , и҆ гла́сомъ ве́лїимъ ѹ҆слы́шанъ сътворѝ гласъ свой · И потребѝ влⷣки тѷрскїѧ , и҆ всѧ кнѧ́ѕѧ филисти́м̾скїѧ . и҆ прежде вре́мене ѹ҆спѣнїа вѣка , свѣдѣтельствова преⷣ гм҃ъ  . ѿ и҆мѣнїи и҆ до сапогъ ѿ всеѧ пло́ти не вꙁѧⷮ не сътворѝ е҆мꙋ поно́са ни е҆діⷩ‍҇ чл҃къ . и҆ по ѹ҆спѣнїи е҆го прⷪ‍҇рчествова̀ , и҆ покаꙁа̀ цр҃ви смр҃ть свою . и҆ въꙁдви́же ѿ ꙁемлѝ гла́съ свой пррⷪ‍҇чествомъ , и҆стреби́ти беꙁако́нїѧ людїи ·
Глⷡ‍҇а , м҃ꙁ · Ипо немъ въста̀ наѳа́нъ пррⷪ‍҇чествова́ти въ дн҃и двⷣвы Ꙗ҆́коже тꙋкъ ѿлꙋчеⷩ‍҇ ѿ ѻ҆лътарѧ , тако и҆ дв҃дъ ѿ сн҃въ і҆и̑л҃евыхъ . со львы̀ и҆гра̀ ꙗ҆́ко с коꙁлищи , и҆ с медвѣдьми ꙗ҆́ко съ а́гньцы ѻ҆́вчими въ ю́ности свое́и · не ѹ҆би́лъ л҄и и҆споли́на , и҆ ѿꙗ҆́ть поноше́нїе ѿ людїи . е҆гда простретъ рꙋцѣ пра́щею ка́менемъ , ниꙁложи́ти горды́ню голїа́довꙋ . приꙁва́ бо г҃а вы́шнего , и҆ дадѐ въ десницꙋ е҆го крѣпость , ниꙁложи́ти чл҃ка си́лна на брани , и҆ въꙁдви́гнꙋти ро́гъ людїи свои̑хъ . сѐ въ тмаⷯ просла́вилъ е҆си  , и҆ въсхвали е҆го ѻ҆ блⷵвенїи е҆гда же носи́ти е҆мꙋ вѣнецъ славы . г҃ь потреби б҄о враги ѻ҆́крⷵтъ и҆ ѹ҆ничижи филисти́млѧны проти́вники до дн҃ешнѧго дн҃е . съкрꙋшѝ и҆мъ ро́гъ , въ всѧцѣмъ дѣлѣ своеⷨ дасть и҆сповѣда́нїе ст҃омꙋ вы́шънемꙋ гл҃ъми славы . всѣмъ срⷣцем̾ е҆го въсхвалѝ , и҆ въꙁлюбѝ сътворъшаго и҆̀ · И҆ поста́ви пѣвца̀ прѧмо ѻ҆лтаре́ви , и҆ ꙁвꙋкомъ и҆хъ ѹ҆слажа́ти гласъ · дасть праꙁⷣникомъ бл҃гꙋ лѣпотꙋ , и҆ ѹ҆красѝ времена до кон̾чины . въспѣва́ти иⷨ и҆́мѧ ст҃ое е҆го , и҆ ѿ ѹ́тра красити въ ст҃илищи Гь҃ ѿꙗ҆́ть грѣхи е҆го , и҆ въꙁнесе роⷢ‍҇ его въ вѣки · И҆ дасть е҆мꙋ ꙁавѣтъ црⷵкъ , и҆ прⷵтлъ славы въ і҆и̑л҃и · Посемъ въста сн҃ъ раꙁꙋмиченъ , и҆ сего ради ѻ҆бита̀ въ простраⷩ‍҇стве · Соло́монъ въцр҃исѧ въ дн҃и ми́ра , ꙗ҆́ко б҃ъ препоко́и ѻ҆́крⷵтъ . да съꙁижⷣетъ домъ въ и҆мѧ е҆го , и҆ да ѹ҆готовитъ ст҃илище въ вѣки . Ко́ль преѹ҆мꙋдрисѧ въ ю́ности свое́и , и наплънисѧ ꙗ҆́ко рѣка̀ ра́ꙁꙋма , и҆ ꙁеⷨлю покры̀ дш҃а твоѧ . и҆сполнилъ е҆си при́тчамъ гаданїѧ , про́иде и҆́мѧ твое въ ѻ́стровы далече , и҆ въꙁлю́бленъ бысть ѻ҆ ми́рѣ свое̑мъ · Пѣсньми и҆ приⷮчами и҆ приѻ҆браженїеⷨ , и въ скаꙁа́нїи подиви́шасѧ страны и҆́менеⷨ г҃а б҃а , нареченаго б҃а і҆ил҃ева . събраⷧ‍҇ е҆си ꙗ҆́ко мѣдь ꙁла́то , и҆ ꙗ҆́ко ѻ҆́лово ѹ҆мно́жилъ е҆си сребро̀ · Вдаⷧ‍҇ е҆си бока твоѧ̀ жена́мъ , и҆ порабощенъ бысть тѣломъ свои̑мъ и далъ е҆си поро́къ на дш҃ꙋ свою . и҆ ѻ҆сквернилъ е҆си сѣмѧ свое , нанестѝ гнѣвъ на ча́да своѧ , и҆ ѹ҆милитисѧ ѻ҆ беꙁꙋмїи свое̑мъ . быти на двою мꙋчительствꙋ , и҆ ѿ е҆фре́ма быти црⷵтвꙋ непокори́вꙋ · Гь҃ же не и҆мать ѻста́вити млⷵти свое̑ѧ , и҆ не растлѣеⷮ ѿ дѣлъ е҆го . не и҆стребиⷮсѧ ѿ и҆ꙁбраⷩ‍҇наго е҆го и҆щадїѧ , и҆ сѣмѧ въꙁлюби́вшаго е҆го не и҆ꙁметъ · И҆а́ковꙋ дасть ѻ҆станокъ , и҆ дв҃дꙋ ѿ него ко́рень . и҆ почѝ соло́монъ съ ѿц҃ы свои̑ми . и҆ ѻ҆ста́ви по себѣ ѿ сѣмене свое̑го лю́демъ беꙁꙋмїе , и҆ ѹ҆малѧ́щасѧ ра́ꙁꙋмомъ ровоа́ма , и҆же ѿста́ви лю́ди ѿ совѣта свое̑го · И҆еровоа́ма сн҃а нава́това , и҆же сътвори́ша съгрѣши́ти і҆и̑л҃ѧ . и҆ даⷵ е҆фремꙋ пꙋть къ грѣхꙋ , и҆ ѹ҆множишасѧ грѣси и҆хъ ѕѣло , ѿстꙋпити и҆́мъ ѿ ꙁемлѧ̀ свое̑ѧ , и҆ всѧ́ко лꙋкаⷡ‍҇ство и҆ꙁыска́ша , дондеже месть прїиде на́ нѧ ·
Глⷡ‍҇а , м҃и · И въста̀ и҆лїѧ прⷪ‍҇ркъ ꙗ҆́ко ѻ҆́гнь , и҆ сло́во е҆го ꙗ҆́ко свѣща горѧ́ше . и҆же нанесѐ на́ нѧ глаⷣ , и҆ рвенїемъ своиⷨ ѹ҆мали ѧ҆̀ . словомъ гн҃имъ ѹ҆дръжа нб҃о , и҆ꙁнесѐ та́ко три́щи ѻ҆́гнь · Ко́ль просла́висѧ чюдесы̀ свои̑ми и҆лїѧ , и҆ кт҄о подобно тебѣ похва́литсѧ . и҆ въꙁдвиⷢ‍҇ мрътвеца̀ ѿ смр҃ти и҆ꙁ̾ а́да , словоⷨ вы́шнѧго · сведе и҆ цр҃ѧ въ па́гꙋбꙋ , и҆ просла́вленыѧ ѿ ѻ́дръ и҆хъ · Слы́ша в сиѻ́нѣ ѻ҆бличе́нїе , и҆ в хори́вѣ сꙋдбы̀ ѻ҆правда́нїѧ . помаꙁаѧи цр҃ѧ на въꙁда́нїе , и҆ прⷪ‍҇ркы в нихъ мѣсто по ниⷯ . Въꙁѧвыисѧ ви́хромъ ѻ҆гненомъ , и҆ колесни́цею ѻ҆́гньныхъ ко́нїи · Въпи́саны въ ѻ҆бличе́нїе на времена , ѹ҆ста́вити гнѣвъ преⷣ ꙗ҆́ростїю · и ѻ҆брати́ти срⷣце ѿц҃ъ на сн҃ы , и҆ ѹ҆строи̑ти колѣна і҆а́ковлѧ · Бл҃жни сꙋть ви́дѣвше т҄ѧ , и҆ любовїю ѹ҆крашени , и҆бо мы̀ жи́тїемъ поживеⷨ и҆лїѧ и҆же ви́хромъ покровенъ быⷵ . і҆елисе́и и҆сполнисѧ дх҃а е҆го . и҆ въ дн҃и своѧ не подвиꙁасѧ кнѧ́ꙁемъ , и҆ не преможе е҆го никтоже . всѧко сло́во не превꙁы́иде е҆го , и҆ въ ѹ҆спенїи прⷪ‍҇рчествова тѣло е҆го . и҆ в животѣ свое̑мъ сътворѝ чюдеса , и҆ на ѹ҆меⷬ‍҇твїи ди́вна дѣла е҆го · ѻ҆ всемъ сеⷨ не раска́ѧшасѧ лю́дїе , и҆ не ѿстꙋпишⷶ ѿ грѣхъ свои̑хъ . дондеже плене́ни бы́ша ѿ ꙁемлѧ̀ своеѧ , и҆ расточе́ни бы́ша ѿ ꙁемли свое́и по всеи ꙁемлѝ . и҆ ѻ҆ста̀ людїи ма́ло , и҆ кн҃ѕь в домꙋ дв҃двѣ . нѣцїи б҄о ѿ нихъ сътвори́шⷶ ѹ҆годное , и҆ етери ѹ҆мно́жиша грѣхи . е҆ꙁекїѧ ѹ҆твердѝ граⷣ свои , и въведе посреди е҆го во́дꙋ . и҆скопа̀ желѣꙁомъ ѻ҆стромъ , и҆ съꙁда̀ сꙋсѣки вода́мъ . въ дн҃и е҆го вꙁы́иде сенахиримъ , и҆ пꙋстѝ раѱака  . и҆ въꙁдвиже рꙋкꙋ свою на сїѻна . и҆ въꙁвеличисѧ гордынею свое̑ю . тогда̀ подвиꙁа́шасѧ срⷣца и҆ рꙋки и҆хъ , и҆ поболѣша ꙗ҆́ко ражда́ющаѧ · и҆ помоли́шасѧ г҃ꙋ млⷵтивомꙋ , въꙁдѣвше рꙋки своѧ к немꙋ , и҆ ст҃ыи съ нб҃се скоро ѹ҆слы́ша ѧ҆̀ . і҆ и҆ꙁбави ѧ҆̀ рꙋкою и҆са́їною · Пораꙁѝ полки асирїискїѧ , и҆ съкрꙋши ѧ҆̀ а҆гг҃лъ е҆го сътвори́ бо і҆еꙁекїѧ ѹ҆го́дное бв҃и , и҆ ѹ҆крѣписѧ на пꙋтехъ дв҃да ѿц҃а е҆го . ꙗ҆́же ꙁаповѣда і҆саїѧ прⷪ‍҇ркъ , ве́лїи и҆ вѣренъ въ прⷪ‍҇рцѣхъ · и҆ въ дн҃и е҆го въспѧти́сѧ слн҃це , и҆ приложѝ живота цр҃еви . дх҃омъ ве́лїеⷨ ви́дѣ послѣднѧѧ , и҆ ѹтѣши сѣтꙋющаѧ въ сїѻ́нѣ до вѣка . покаꙁа̀ бꙋдꙋщаѧ и҆ съкровенаѧ , прежде даже не бꙋдетъ сїѧ ·
Глⷡ‍҇а , м҃ѳ · Па́мѧть и҆ѻ҆сїева въ сложе́нїе ѳимїа́ма , състрое́ное дѣ́ло мѷрова́рника . въ всѧ́цѣхъ ѹ҆стѣхъ ꙗ҆́ко ме́дъ ѹ҆слади́тсѧ , и҆ ꙗ҆́ко мꙋсическа пѣ́нїѧ в пи́рѣ вина̀ . тои ѹ҆пра́ви всѧ̀ въ ѻ҆браще́нїе людїи , и҆ ѿѧ́тъ ме́рꙁость беꙁако́нїѧ . и҆ ѹ҆пра́ви преⷣ гм҃ъ срⷣце е҆го . въ дн҃и беꙁако́нникъ ѹ҆крѣпи́ пра́вовѣрїе , ра́ꙁвѣ дв҃да и҆е̑ꙁекїѧ і҆ѻ҆сїа , вс҄и прегрѣши́ша прегрѣше́нїемъ . ѻ҆ста́виша б҄о ꙁако́нъ вы́шнѧго е҆гоже и҆ цр҃и і҆ѹ҆́дови ѹ҆клони́шасѧ , да́ша б҄о ро́гъ свои и҆́нѣмъ , и҆ сла́вꙋ свою ꙗ҆ꙁы́кꙋ тꙋждемꙋ · Пожго́ша и҆ꙁбра́нъ гра́дъ ст҃ыни , и ѻ҆пꙋсти́ша пꙋтѝ е҆го , рꙋко́ю і҆еремїиною . ѻ҆ꙁлоби́ша б҄о е҆го , и҆ то́и въ чре́вѣ сщ҃енъ бы́сть пррⷪ‍҇къ , и҆скорени́ти и҆ ѻ҆ꙁлоби́ти и҆ погꙋбити , та́кожде съꙁда́ти и҆ насади́ти · И҆еꙁекїиль и҆же ви́дѣ видѣ́нїе сла́вы , ю҆́же покаꙁа̀ е҆мꙋ въ ѻ҆рꙋж́їи херꙋви́мъстѣ · Помѧнꙋ б҄о враги въ бꙋрѣ , и҆ ѹ҆блажи́ти направлѧ́ющиⷯ пꙋть . И҆ ѻ҆бо́юна́десѧте пррⷪ‍҇кꙋ да процвѣтꙋтъ ко́сти ѿ мѣстъ свои̑хъ , ѹ҆тѣши б҄о і҆а́кова , и҆ꙁба́вилъ ѧ҆̀ мно́жествомъ крѣ́пости · Ка́ко въꙁвели́чи ꙁороваве́лѧ , и҆ сеи ꙗ҆́ко печа́ть на деснѣи рꙋцѣ · Та́кожде і҆сꙋсъ сн҃ъ ѻ҆седе́ковъ , ꙗ҆́же въ дн҃и и҆хъ съꙁда́ста до́мъ , и҆ въꙁдвиго́ста цр҃ковь ст҃ꙋ гв҃и , и҆ ѹ҆готованꙋ въ сла́вꙋ вѣка · И҆ нее̑мїи на мно́ѕѣ бꙋ́ди па́мѧⷮ , и҆ въꙁдви́гшемꙋ намъ стѣ́ны паⷣшаа и҆ поста́вльша две́ри и҆ ꙁаво́ры , и҆ въꙁдви́гшаго до́мꙋ распа́лины  · Никтоже съꙁда́нъ бы́сть та́ко ꙗ҆́ко е҆ноⷯ на ꙁемлѝ , то́и б҄о въꙁнесенъ бы́сть ѿ ꙁемлѧ̀ · И҆ѻ́сифъ же бы́сть мꙋж́ъ во́жⷣь бра́тїи , и҆ ѹ҆твержⷣе́нїе лю́деⷨ . и҆ ко́сти е҆го посѣще́ны бы́ша . си́ѳъ и҆ симъ прославле́на бы́ста въ чл҃цⷯѣ . и҆ паче всѧ́кого живо́тнаго въ тва́ри а҆да́мъ ·
Глⷡ‍҇а , н҃ · Си́монъ сн҃ъ и҆ѻ҆нии́нъ  , і҆е̑ре́и вели́кїи , и҆же в животѣ свое̑мъ състро́и до́мъ , и҆ въ дн҃и своѧ̀ ѹ҆тверди цр҃ковь , и҆ тѣмъ ѹ҆твръжⷣе́на бы́сть высота сꙋгꙋ́ба , въꙁⷣвиже́нїе высо́ко , на ѻ҆граже́нїи цр҃квнⷨѣ . въ дн҃и е҆го ѹ҆ма́лишасѧ сосꙋ́ди воⷣнїи , ꙗ҆́ко ро́въ смире́нїе мо́рско . пекїисѧ ѻ҆ лю́дехъ свои̑хъ ѿ паде́нїа . і҆ ѹ҆крѣпи градъ въ ѻ҆бсѣда́нїи . и҆же просла́вленъ е҆сть в̾ мѧтежи людїи , въ и҆схо́дѣ до́мꙋ катапета́ꙁмы . ꙗ҆́ко ѕвѣꙁда ѹ҆́тренѧ посреди ѻ҆́блакъ , а҆ки лꙋна̀ по́лна въ дн҃и  , и҆ ꙗ҆́ко сл҃нце сїѧ́а на цр҃ковь вы́шнѧго . и҆ а҆ки дꙋга свѣтѧ́щисѧ на ѻ҆́блацѣхъ сла́вы , ꙗ҆́ко цвѣтъ ши́пки въ дни кла́са , и҆ ꙗ҆́ко кри́нъ прї и҆схоже́нїи воды , и҆ ꙗ҆́ко стебло лива́ново въ дн҃и жа́твы . и҆ ꙗ҆́ко ѻ҆́гнь и҆ лива́нъ въ кади́лницы . и҆ ꙗ҆́коже съсꙋ́дъ ꙁла́тъ че́рствъ , ѹ҆краше́нъ всѧ́цѣмъ ка́менемъ мно́гоцѣ́ннымъ , и҆ ꙗ҆́ко ма́слина и҆ꙁносѧ́щи пло́дъ , и҆ ꙗ҆́ко кѷпарисъ въꙁраста́ѧи до ѻ҆́блакъ , е҆гда̀ прїѧ́ти е҆мꙋ ѻ҆де́ждꙋ сла́вы , и҆ е҆гда̀ ѻ҆блачи́тсѧ въ соверше́нїе хвале́нїѧ , на въсхоже́нїе ѻ҆лтарѧ̀ ст҃го , просла́ви ѻ҆бложе́нїѧ ст҃илища . внегдⷶ принѧ́ти ѹ҆́ды ѿ і҆е̑ре́искъ рꙋ́къ , и҆ самъ стоа̀ при ѹ҆́глѣ ѻ҆лтарѧ̀ , ѻ҆́крⷵтъ е҆го вѣне́цъ бра́тїи . ꙗ҆ко проꙁѧбе́нїе ке́дръско в лива́нѣ , и҆ ѻ҆быидо́ша е҆го ꙗ҆́ко сте́блїе фини́ково , и҆ вс҄и сн҃ове а҆а̑ро́ни въ сла́вѣ и҆хъ . и҆ приноше́нїе гн҃е въ рꙋка́хъ и҆хъ преⷣ всѣмъ събо́ромъ і҆и̑л҃евомъ , и҆ съверше́нїе слꙋжи́тель на ѻ҆лтарихъ , и҆ ѹ҆краси́ти приноше́нїе вы́шнѧго вседержи́телѧ . простре на ча́шꙋ рꙋ́кꙋ свою , и҆ вꙁѧ̀ ѿ кро́ве гре́ꙁⷣныѧ , въꙁлїѧ́ на ѻ҆снова́нїе ѻ҆лтарѧ̀ въ во́ню бл҃гоѹ҆ха́нїѧ вы́шнемꙋ всѣхъ цр҃ви · Тогда̀ въꙁопи́ша сн҃ове а҆а̑рони трꙋбами кова́ными въстрꙋби́ша , ѹ҆слы́шанъ сътвори́ша глаⷵ вели́къ , на па́мѧть преⷣ вы́шнимъ · тогда̀ вс҄и лю́дїе ѻ҆́бще приспѣша , и҆ падо́ша ни́цы на ꙁемлѝ , поклони́тисѧ гв҃и и҆хъ вс҄едръжи́телю б҃ꙋ вы́шнемꙋ · И҆ въспѣша пѣвцы гла́сы свои̑ми , въ мно́ѕѣ до́мꙋ ѹ҆слади́ша пѣ́нїе , и҆ моли́шасѧ лю́дїе г҃ꙋ вы́шнемꙋ , мл҃твою премлⷵтивомꙋ . до́ндеже скончаеⷮсѧ красота гн҃ѧ , и҆ слꙋжбꙋ свою сконча · Тогда̀ съше́дъ въꙁдви́же рꙋко́ю свою на ве́сь събо́ръ сн҃овъ і҆и̑л҃евъ , вда́ти гв҃и блⷵвенїе ѿ ѹ҆стенъ своиⷯ , і҆ и҆мене́мъ е҆го похвали́тисѧ · и҆ повтори поклони́тисѧ . прїѧ́ти блⷵве́нїе ѿ вы́шнѧго . и҆ нн҃ѣ блⷵвите б҃а ѻ҆ всемъ . творѧ́щемꙋ ве́лїѧ всѣхъ воꙁⷣвиꙁа́ющемꙋ дн҃и на́ши и҆ꙁ ложе́снъ и҆ творѧ́щемꙋ съ на́ми по ми́лости е҆го · И҆ даждь иⷨ весе́лїе срⷣца , и҆ да бꙋдетъ ми́ръ въ дн҃и на́ша въ і҆и̑л҃и ꙗ҆́коⷤ‍ⷷ дн҃и вѣ́ка . да ѹ҆вѣри́тъ с на́ми млⷵть свою , и҆ въ дн҃и своѧ и҆ꙁба́витъ н҄ы · дв҄а ꙗ҆ꙁы́ки мерꙁѧ́ста дш҃и мое́и , а҆ тре́тїи нѣсть ꙗ҆ꙁы́къ · Сѣдѧ́щїи на гора́хъ сама́рьскихъ и҆ филисти́мы , и҆ людїе бꙋ́и живꙋщїи в сики́мѣхъ · Накаꙁа́нїе ра́ꙁꙋма и҆ хꙋдо́жества начерта́хъ въ кни́ѕѣ се́и , і҆сꙋсъ сн҃ъ сира́ховъ , а҆леа̑ꙁа́рꙋ і҆ерⷵлимлѧнинꙋ , и҆же ѻ҆дожди премꙋдрость срⷣца свое̑го · Бл҃женъ и҆же в сиⷯ поживе́тъ , і҆ и́же ѧ҆̀ положитъ въ срⷣцы свое̑мъ ѹ҆премꙋдритсѧ · А҆ще б҄о ѧ҆̀ сътво́ритъ ѻ҆ всемъ ѹ҆крѣпиⷮсѧ , ꙗ҆́ко свѣтъ гн҃ь слѣдъ его · Мл҃тва і҆сꙋса , сн҃а сира́хова ·
Глⷡ‍҇а , н҃а · Всповѣм̾ ти сѧ г҃и цр҃ю , и҆ въсхвалю тебѐ б҃а сп҃са мое̑го , і҆ и҆сповѣда́юсѧ и҆мени твое̑мꙋ , ꙗ҆́ко покрови́тель и҆ помо́щникъ быⷵ м҄и . і҆ и҆скꙋпѝ плоⷮ мою ѿ пагꙋбы и҆ ѿ сѣти клеветы ꙗ҆ꙁы́чныа , и҆ ѿ ѹ́стъ дѣлающа лжꙋ̀ , и҆ преⷣстоѧ́щиⷨ бы́сть помо́щникъ . и҆ꙁба́ви м҄ѧ по мно́ꙁеи млⷵти и҆мени твое̑го ѿ рыка́нїа гото́ваⷢ‍҇ на ло́в̾ , і҆ и҆ꙁ рꙋки и҆́щꙋщиⷯ дш҃а мое̑ѧ , и҆ ѿ мно́гиⷯ ско́рбїи ꙗ҆́же и҆мⷯѣ ѿ мно́гиⷯ стꙋжа́нїи ѻ҆гненыⷯхъ ѻ҆́крⷵтъ , и҆ средѣ ѻ҆гнѧ не съжегоⷯсѧ , и҆ꙁ глꙋби́ны чрѣва а҆́дова , и҆ ѿ ꙗ҆ꙁы́ка нечи́ста , и҆ словеⷵ ложенъ , къ цр҃ю ѻ҆блъга́нїѧ ꙗ҆ꙁы́ка непра́ведна . приближи́сѧ и҆ до смр҃ти дш҃а моѧ , и҆ живо́тъ мои б҄ѣ бли́ꙁꙋ а҆да  . и҆ ѻ҆бдержа́ша м҄ѧ всю́дꙋ , и҆ не бѣ сп҃са́ющаго , въꙁрѣхъ на по́мощь чл҃чю и҆ не бѣ . и҆ помѧнꙋхъ млⷵть твою г҃и , и҆ дѣѧ́нїе твое е҆же ѿ вѣка . ꙗ҆́ко и҆ꙁима́еши терпѧ́щихъ т҄ѧ г҃и , и҆ сп҃аса́еши и҆хъ ѿ рꙋ́къ вра́гъ . и҆ въꙁнесо́хъ ѿ ꙁемлѝ моле́нїе мое , и҆ꙁбавле́нїѧ ради смр҃тнаго помолиⷯсѧ . и҆ приꙁваⷯ б҃а , ѿц҃а г҃а мое̑го , не ѻ҆ста́ви ти мене въ дн҃и ско́рби , въ вре́мѧ гръдых̾ беꙁ̾ по́мощи . и҆ въспо́ю и҆мѧ твое непреста́нно и҆ въспо́ю тѧ и҆сповѣда́нїемъ . и҆ ѹ҆слы́шалъ е҆си мл҃твꙋ мою , спⷵлъ бо м҄ѧ е҆си ѿ па́гꙋбы , и҆ꙁѧ́тъ м҄ѧ ѿ вре́мене лꙋка́вна . сего ради и҆сповѣм̾ ти сѧ и҆ въсхва́лю т҄ѧ , и҆ блⷵвлю и҆мѧ твое г҃и · Є҆ще ю҆́нъ сы́и пр́ьвѣе да́же не ꙁаблꙋжꙋсѧ , и҆ска́хъ премꙋдрости ꙗ҆́вѣ въ мл҃твѣ мое́и , прⷣе цр҃ковїю моли́хсѧ ѻ҆ не́и . и҆ до послѣдѣ пои̑щꙋ е҆ѧ̀ , ѿ цвѣтъ ꙗ҆́ко съꙁрѣ́юща гро́ꙁда . въꙁвесели́сѧ срⷣце мое ѻ҆ не́и , на́иде нога моѧ въ пра́вости , ѿ ю҆́ности мое̑ѧ иⷥслѣдихъ е҆ѧ̀ . приклонихъ ма́ло ѹ҆́хо мое и҆ прїѧ́х̾ , и҆ мно́го ѻ҆брѣто́хъ себѣ накаꙁа́нїе , прет̾кнове́нїе бысть м҄и е҆ѧ̀ ради . да́ющемꙋ м҄и премꙋ́дрость въꙁдаⷨ сла́вꙋ , раꙁмы́слихъ бо твори́ти ю҆̀ , и҆ поꙁавидⷯѣ бл҃гомꙋ и҆ не постыжꙋсѧ . сварисѧ дш҃а моѧ ѻ҆ ню̀ , и҆ въ сътворе́нїи мое̑мъ и҆спыта́хъ . рꙋцѣ мои въꙁдѣхъ на высотꙋ . и҆ невѣдѣ́нїѧ е҆ѧ̀ съраꙁꙋмѣхъ . дш҃ꙋ мою и҆спра́виⷯ на ню . срⷣце стѧжа́хъ с не́ю и҆сперва . и҆ ѻ҆цыщенїемъ ѻ҆брѣто́хъ ю҆̀ . сего ради не ѻ҆ставленъ бꙋ́дꙋ . и҆ ѹ҆тро́ба моѧ̀ смѧтесѧ и҆́щꙋщи е҆ѧ̀ , тѣм̾же стѧжа́хъ бл҃гостѧжа́нїе . да́сть г҃ь ꙗ҆ꙁы́къ мои мꙁдꙋ м҄и , и҆ тѣмъ въсхва́лю е҆го . приближи́тесѧ къ мнѣ ненакаꙁанїи , и҆ въдвори́тесѧ в домꙋ накаꙁа́нїѧ , ꙗ҆́ко лиша́тисѧ гл҃ете въ си́хъ . и҆ дш҃а ваша жа́ждⷮꙋ ѕѣло , ѿверꙁоⷯ ѹ҆ста моѧ и҆ гл҃аⷯ . стѧжите себѣ беⷥ сребра мⷣꙋрость , и҆ вы́ю вашꙋ поⷣложи́те поⷣ и҆́го е҆ѧ̀ . и҆ да прїимеⷮ дш҃а ваша накаꙁа́нїе , бли́ꙁъ е҆сть ѻ҆брѣсти ю҆̀ . ви́дите ѻ҆чи́ма вашима ꙗ҆́ко мало трꙋдиⷯсѧ , и҆ ѻ҆брѣтох̾ себѣ мно́гъ поко́и . причасти́тесѧ накаꙁа́нїѧ мно́гоⷨ число́мъ сребра , и҆ мно́гоⷨ ꙁла́томъ стѧжи́те ю҆̀ . да въꙁвеселиⷮсѧ дш҃а ва́ша въ млⷵти е҆го и҆ да не постыди́тесѧ въ хвале́нїи е҆го , съдѣла́ите дѣло ваше прежⷣе времене , и҆ да́сть м̾ꙁдꙋ вашꙋ въ времѧ свое ·
Конецъ кни́гъ і҆сꙋса сн҃а сира́хова . и҆́мать в себѣ Глⷡ‍҇а , н҃а ·
