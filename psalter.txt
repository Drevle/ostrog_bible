ДВ҃ДА ПР҃РОКА И҆ ЦР҃Ꙗ ПЊ́СНЫ КАЏ А҃ ѱлоⷨ двⷣвъ а҃ , неѻ҆пи́санъ ѿ е҆вреи · Блаже́нъ мꙋж̾ , и҆́же не йде на совѣтъ нечести́выхъ , и҆ на пꙋтѝ грѣш́ныⷯ не ста̀ , и҆ на сѣда́лищи гꙋби́тель не сѣ́де · Но въ ꙁако́нѣ гн҃и во́лѧ е҆го . и҆ въ ꙁако́нѣ е҆го поѹ҆чи́т̾сѧ дн҃ь и҆ но́щъ · И҆ бꙋ́деть ꙗ҆́ко дре́во сажено прї и҆схо́дищихъ во́дъ , и҆́же пло́дъ свои да́стъ въ вре́мѧ своѐ . и҆ ли́стъ е҆го не ѿпаде́тъ , И҆ всѧ̀ е҆ли́ка а҆́ще твори́тъ , ѹ҆спѣетъ · Не та́ко нечести́вїи , не та́ко · Но ꙗ҆́ко пра́хъ е҆го́же въꙁмѣта́ет̾ вѣтръ , ѿ лица̀ ꙁемлѝ · Сего̀ ра́ди не въскре́снꙋтъ нечести́вїи на сꙋдъ , ни грѣшницы въ совⷮѣ пра́веⷣныхъ · Ꙗ҆́ко съвѣ́сть г҃ь пꙋть пра́веⷣныхъ , и҆ пꙋть нечести́выхъ поги́бнетъ · ѱалоⷨ двⷣвъ , в҃ · Въскꙋю шата́шасѧ ꙗ҆́ꙁы́ци , и҆ лю́дїе поѹ҆чи́шасѧ тъще́тнымъ; Преⷣста́ша цр҃їе ꙁем̾стїи , и҆ кнѧ́ѕи събрашасѧ въкꙋпѣ , на г҃а и҆ на х҃а е҆го̀  · Растръгнемъ ѹ҆ꙁы и҆хъ , и҆ ѿве́ржемъ ѿ насъ и҆́го и҆хъ · Живы́и на́ нб҃сехъ посмѣе̑тсѧ и҆́мъ , и҆ г҃ь порꙋга́етсѧ и҆́мъ · тогда̀ въꙁ̾гл҃етъ къ ни́мъ гнѣвомъ свои̑м , и҆ ꙗ҆ростїю свое̑ю смꙋтитъ ѧ҆̀ · А҆́ꙁ̾ же поста́вленъ е҆смь цр҃ь ѿ него̀ , наⷣ сиѡ́номъ горꙋ ст҃ꙋю его̀ , въꙁвѣща́ѧ повелѣнїе гн҃е · г҃ь реⷱ‍҇ къ мнѣ , сн҃ъ ми е҆си т҄ы , А҆́ꙁъ дне́сь роди́хъ тѧ · проси ѿ мене , и҆ да́мъ ти ꙗ҆́ꙁы́ки достоѧ́нїе твоѐ , И҆ ѻ҆́держа́нїе твоѐ конца ꙁемли · ѹ҆пасе́ши ѧ҆̀ па́лицею желѣꙁною , ꙗ҆́ко съсꙋды скꙋде́льничѧ съкрꙋши́ши ѧ҆̀ · И҆ нн҃ѣ цр҃їе раꙁꙋмѣйте , накажитесѧ вси сꙋдѧщеѝ ꙁемлѝ · Рабо́таи̑те гв҃и съ стра́хомъ , и҆ ра́дꙋитесѧ е҆мꙋ съ трепетомъ · Прїимѣте накаꙁа́нїе , да не когда̀ прогнѣвае̑тсѧ г҃ь , и҆ поги́бнете ѿ пꙋти пра́веⷣнаⷢ‍҇ · е҆гда̀ въꙁгори́тсѧ въско́рѣ ꙗ҆́рость еⷢ‍҇ · бл҃же́ни въси надѣющеѝсѧ на́нь · ѱлоⷨ двⷣвъ г҃ , вънегда̀ ѿбѣгаше ѿ лица а҆весалома сн҃а свое̑го · Ги҃ , что́сѧ ѹ҆мно́жиша стꙋжаю̑щеи̑ ми; Мно́ѕи въста́ютъ на́ мѧ · мно́ѕи гл҃ют̾ дш҃и моеи , нѣсть сп҃се́нїа е҆мꙋ ѻ҆ бѕ҃ѣ е҆го  · ты́ же г҃и ꙁастꙋпникъ мои е҆сѝ , сла́ва моѧ , и҆ въꙁносѧ главꙋ мою̀ · Гла́сомъ мои̑мъ къ г҃ꙋ въꙁва́хъ , и҆ ѹ҆слы́ша мѧ ѿ горы ст҃ыѧ свое̑ѧ̀  · а҆́ꙁ же ѹ҆снⷯꙋ и҆ спа́хъ , Въста́хъ , ꙗ҆́ко г҃ь ꙁастꙋпитъ мѧ · не ѹ҆бою̑сѧ ѿ темъ лю́дїи , ѻ҆́крестъ нападающиⷯ на́ мѧ · въскрⷵнѝ г҃и , сп҃и́ мѧ бж҃е мо́и · ꙗ҆́ко ты пораꙁи въсѧ вражⷣꙋющаѧ ми въсꙋе , ꙁꙋбы грѣшникомъ съкрꙋши́лъ е҆си · Гн҃е е҆сть сп҃се́нїе , и҆ на людехъ твои̑х̾ блгⷵлвѐнїе твое · Сла́ва · ѱлоⷨ двⷣвъ д҃ . Въ конецъ , пѣ́снеи · Вънегда̀ въꙁваⷯⷯ , ѹ҆слы́ша мѧ бг҃ъ пра́вды мое̑ѧ · въ скорби распространи́л̾ мѧ е҆си · ѹ҆щедри мѧ и҆ ѹ҆слы́ши молитвꙋ мою · Сн҃ве члвчⷵтїи , доко́лѣ тѧжкосе́рдїи; въскꙋю лю́бите сꙋетнаѧ и҆ и́щете лжа; и҆ ѹ҆вѣдите , ꙗ҆́ко ѹ҆диви г҃ь прпⷣбнаго своеⷢ‍҇ . г҃ь ѹ҆слы́шит мѧ , вънегда̀ воⷥꙁовꙋ къ немꙋ · гнѣ́ваитесѧ , и҆ не съгрѣша́ите · ꙗ҆́же гл҃ете въ срⷣцыхъ ва́шихъ , на ло́жихъ ва́шихъ ѹ҆милитесѧ · пожрите жертвꙋ пра́вдѣ , и҆ ѹ҆пова́ите на г҃а · Мно́ѕи гл҃ют̾ , кто ꙗ҆́витъ на́мъ бл҃га́ѧ; ꙁна́менасѧ на на́съ свѣтъ лица̀ твое̑го г҃и , да́лъ е҆си весе́лїе въ срⷣцы мое̑мъ · ѿ плода пшеница , вина̀ і҆ е҆ле́ѧ свое̑го ѹ҆мно́жишасѧ · въ мирѣ въкꙋпѣ ѹ҆снꙋ , и҆ почїю · ꙗ҆́ко ты г҃и е҆ді́наго на ѹ҆пова́нїе въсели́лъ мѧ е҆си . ѱлоⷨ двⷣвъ е҃ · ѻ҆ наслⷣѣствꙋющыхъ Гл҃ы моѧ внꙋши г҃и , раꙁꙋмѣи ꙁва́нїе мое , воньмѝ глⷵа мл҃твы мое̑ѧ , цр҃ю мо́й и҆ бж҃е мой · Ꙗ҆́ко к тебѣ помолю́сѧ г҃и , ꙁаѹ҆́тра ѹ҆слы́ши глⷵа мои · Ꙁаѹ҆́тра преⷣста́нꙋ ти , и҆ ѹ́ꙁриши мѧ , ꙗ҆́ко бг҃ъ не хотѧ беꙁако́нїе ты е҆си · Не прїидетъ к тебѣ лꙋка́внꙋѧѝ , ни пребꙋдꙋтъ же ꙁако́нопрестꙋ́пницы преⷣ ѻ҆чи́ма твои́ма · Въꙁненавидѣлъ е҆си всѧ творѧ́щаѧ беꙁако́нїе , погꙋбиши всѧ гл҃ющаѧ лжꙋ · Мꙋж́а кро́ви и҆ льстива гнꙋша́е̑тъсѧ г҃ь · А҆́ꙁъ же мно́жествомъ млⷵти твоеѧ , внидꙋ в до́мъ твой , поклоню́сѧ къ црк҃ви ст҃ѣи твоей , въ стра́сѣ твое̑мъ · г҃и наста́ви мѧ пра́вдою твое̑ю , вра́гъ мои̑хъ ра́ди и҆спра́ви преⷣ собо́ю пꙋть мо́и · Ꙗ҆́ко нѣсть въ ѹ҆стѣхъ иⷯ и҆́стины , срⷣце и҆́хъ сꙋе́тно · Гро́бъ ѿвръстъ горта́нь и҆́хъ , ꙗ҆́ꙁы́ки свои̑ми льща́хꙋ , сꙋди и҆мъ бж҃е · да ѿпадꙋтъ ѿ мы́слеи свои̑хъ , по мно́жествꙋ нече́стїѧ и҆́хъ и҆ꙁрини ѧ҆̀ , ꙗ҆́ко прогнѣваша тѧ г҃и · И҆ въꙁвеселѧ́тсѧ вси ѹ҆пова́ющей на́ тѧ · Въ вѣ́ки въꙁра́дꙋютсѧ и҆ всели́шисѧ в ниⷯ · и҆ похва́лѧтсѧ ѻ҆ тебѣ вси любѧ́щеѝ и҆́мѧ твое , Ꙗ҆́ко ты блгⷵви́ши пра́веⷣника . г҃и , ꙗ҆́ко ѻ҆рꙋжїемъ блг҃оволенїѧ вѣнча́лъ е҆си насъ · ѱлоⷨ двⷣвъ ѕ҃ , В конеⷰ‍҇ въ пѣснеⷯ ѻ҆ ѡ҆́смыⷯⷯ · Ги҃ , да не ꙗ҆́ростїю твое́ю ѻ҆бличиши менѐ , ниже гнѣвомъ твои̑мъ пока́жеши менѐ · Поми́лꙋи мѧ г҃и , ꙗ҆́ко не́мощеⷩ‍҇ е҆смь . и҆сцѣли́ мѧ г҃и , ꙗ҆́ко смѧтошасѧ ко́сти моѧ · И҆ дш҃а моѧ̀ смꙋти́сѧ ѕѣло̀ , и҆ ты г҃и доко́лѣ; ѻ҆братѝ г҃и , і҆ и҆ꙁми дш҃ꙋ мою̀ · Сп҃си́ мѧ ра́ди млⷵти твое̑ѧ̀ . ꙗ҆́ко нѣсть въ сме́рти помина́ѧй тебѐ , въ а҆́дѣ же кто и҆сповѣсть ти сѧ; ѹ҆трꙋди́хсѧ въꙁдыха́нїемъ мои̑мъ , И҆ꙁмы́ю на всѧ́кꙋ но́щъ ло́же моѐ , слеꙁа́ми мои̑ми посте́лю мою̀ ѻ҆мочю̀ · смꙋтисѧ ѿ ꙗ҆́рости ѻ҆́ко мое , ѻ҆бетъшаⷯ въ всѣхъ вра́ѕѣхъ мои̑хъ . ѿстꙋпи́те ѿ мене всѝ творѧ́щеи́ беꙁако́нїе , ꙗ҆́ко ѹ҆слы́ша г҃ь глⷵа пла́чѧ мое̑го̀ · ѹ҆слы́ша г҃ь моле́нїе мое , г҃ь мл҃твꙋ мою прїѧ́тъ · да постыдѧ́тсѧ и҆ смѧтꙋтсѧ вси вра́ѕи моѝ , въꙁвратѧ́тсѧ и҆ ѹ҆стыдѧ́тсѧ ѕѣло въско́рѣ · Сла́ва · ѱлоⷨ двⷣвъ , ꙁ҃ , е҆го́же въспѣтъ гв҃и ѻ҆ словесѣхъ хꙋсі́евъ , сн҃а е҆мені́ина · Ги҃ б҃е мой на́ тѧ ѹ҆пова́хъ , сп҃си м҄ѧ ѿ всѣхъ гонѧ́щихъ м҄ѧ , і҆ и҆ꙁва́ви м҄ѧ · да не когда̀ похи́ти́тъ ꙗ҆́ко ле́въ мою̀ , ни сꙋщ́ꙋ и҆ꙁбавлѧ́ющꙋ , ниже сп҃са́ющꙋ · г҃и б҃е мой а҆́ще сътвори́хъ с҄е , а҆́ще е҆сть непра́вда въ рꙋ́кꙋ моею , а҆ще въꙁдахъ въꙁда́ющимъ м҄и ѕл҄а , да ѿпадꙋ̀ ѹ҆бо ѿ вра́гъ мои́хъ то́щь · да пожене́т̾ ѹ҆бо вра́гъ дш҃ꙋ мою , и҆ пости́гнет̾ , и҆ попере́тъ в ꙁе́млю живо́тъ мой , и҆ сла́вꙋ мою в пе́рсть всели́тъ · Въскрⷵни г҃и гнѣвомъ твои́мъ , въꙁнесисѧ въ концыхъ вра́гъ твои҆́хъ · И҆ въста́ни г҃и бж҃е мой по велѣнїемъ и҆мже ꙁаповѣда , и҆ со́нмъ людїи ѻ҆бы́детъ т҄ѧ . и҆ ѻ҆ то́мъ на высотꙋ̀ ѻ҆брати́сѧ . г҃ь сꙋ́дитъ людемъ · Сꙋди м҄и г҃и по пра́вдѣ моей , и҆ по неꙁло́бѣ моей на мѧ · Да сконча́етсѧ ꙁло́ба грѣшныⷯ , и҆ і҆спра́виши правеⷣнаго , и҆спыта́ѧ срⷣца и҆ ѹ҆тро́бы бж҃е · праведна по́мощъ моѧ ѿ б҃а сп҃са́ющаго пра́выѧ срⷣцемъ · Бг҃ъ сꙋди́тель пра́веденъ , и҆ крѣпокъ и҆ долготерпелиⷡ‍҇ , и҆ не гнѣвъ наводѧ̀ на всѧⷦ‍҇ дн҃ь · А҆́ще не ѻ҆братите́сѧ , ѻ҆рꙋжїе свое ѻ҆циститъ , лꙋкъ свой напрѧжѐ , и҆ ѹ҆гото́ва и҆̀ · и҆ въ немъ ѹ҆гото́ва съсꙋ́ды сме́ртныѧ̀ , стрѣ́лы своѧ̀ съгорѧ́щими съдѣ́ла · Се̑ болѣ непра́вдꙋ , ꙁача́тъ болѣꙁнь , и҆ родѝ беꙁако́нїе · ро́въ и҆ꙁры̀ , и҆ і҆скопа и҆̀ , и҆ впадетсѧ въ ѧ҆́мꙋ , ю҆́же съдѣ́ла · ѻ҆брати́т̾сѧ болѣꙁнь е҆го на главꙋ е҆го , и҆ на ве́рхъ е҆го непра́вда е҆го сни́детъ · И҆сповѣмсѧ гв҃и по пра́вдѣ е҆го , и҆ пою и҆́мени гн҃ю вы́шне́мꙋ · ѱаломъ двⷣвъ , и҃ · Въ конецъ ѻ҆ точи́лехъ , Ги҃ г҃ь на́шъ , ꙗ҆́ко чю́дно и҆́мѧ твое по все́й ꙁемлѝ · Ꙗ҆́ко вꙁѧ́тсѧ велелѣп́ота твоѧ̀ превы́ше нб҃съ · И҆ꙁъ ѹ҆стъ младе́нецъ и҆ с̾сꙋщ́ихъ съвер̾ши́лъ еси хвалꙋ , вра́гъ твои̑хъ раⷣ‍ꙵ , раꙁрꙋши́ши врага̀ и҆ ме́стника · Ꙗ҆́ко ѹ҆ꙁрю̀ нб҃са , дѣ́ла пе́р̾стъ твои́хъ , лꙋнꙋ и҆ ѕвѣꙁды , ꙗ҆́же ты ѻ҆снова̀ · Что̀ е҆сть чл҃къ ꙗ҆́ко по́мниши и҆̀ , и҆ли сн҃ъ чл҃чь , ꙗ҆́ко посѣща́еши и҆̀; ѹ҆ма́лилъ е҆си и҆̀ ма́ломъ чи́мъ ѿ а҆́гг҃лъ , сла́вою и҆ че́стїю вѣнча́лъ е҆си е҆го , и҆ поста́вилъ е҆си е҆го наⷣ дѣ́лы рꙋкꙋ твоею̀ · вс҄ѧ покори́лъ е҆си поⷣ ноѕѣ е҆го , ѻ҆вца̀ и҆ волы всѧ̀ , е҆ще́ же и҆ скоты полскїа · Пти́ца нбⷵныѧ , и҆ ры́бы морскы́ѧ , преходѧ́щаѧ стеѕѧ̀ морскїѧ · г҃и г҃ь нашъ , ꙗ҆́ко чю́дно и҆́мѧ твое по все́й ꙁемлѝ · Слⷡ‍҇а · Каⷴ‍҇ в҃ ѱа́лоⷨ , дввⷣъ ѳ҃ · В коне́цъ ѻ҆ таи́нныⷯ сн҃а .  · Исповѣм̾сѧ тебѣ г҃и всѣмъ срⷣцемъ мои́мъ , повѣмъ всѧ чюдеса̀ твоѧ̀ · Въꙁвеселю́сѧ и҆ въꙁра́дꙋюсѧ ѻ҆ тебѣ , пою̀ и҆мени твое̑мꙋ вы́шнїи · Внегда̀ въꙁврати́тисѧ врагꙋ мое̑мꙋ въспѧ́ть , и҆ꙁнемо́гꙋтъ и поги́бнꙋтъ ѿ лица твое̑го · ꙗ҆́ко сътвори́лъ е҆си сꙋ́дъ мои и҆ прю̀ мою . сѣлъ е҆си на престо́лѣ сꙋдѧ́и правдꙋ · Ꙁапрѣтилъ е҆си ꙗ҆́ꙁы́комъ , и҆ поги́бе нечести́выи . и҆́мѧ е҆го потреби́лъ е҆си въ вѣкъ , и҆ въ вѣкъ вѣка · Врагꙋ ѻ҆скꙋдѣша ѻ҆рꙋжїѧ в коне́цъ , и҆ гра́ды раꙁрꙋши́лъ е҆си · Поги́бе па́мѧть е҆го с шꙋ́момъ , и҆ г҃ь въ вѣки пребыва́етъ · ѹ҆готова на сꙋ́дъ престо́лъ свой , и҆ то́и сꙋдиⷮ вселе́ннѣи в пра́вдꙋ , сꙋди́тъ лю́демъ в пра́вдꙋ · и бы́сть г҃ь прибѣжище ѹ҆бо́гомꙋ , помощни́къ въ бл҃го времѧ в печѧ́лехъ · И҆ да ѹ҆пова́ютъ на́ тѧ ꙁна́ющеи и҆́мѧ твое , ꙗ҆́ко не ѻ҆ста́виⷧ‍҇ е҆си въꙁыска́ющихъ т҄ѧ г҃и · По́ите гв҃и живѹ́щемꙋ в сїѻ́нѣ , въꙁвѣсти́те въ ꙗ҆́ꙁы́цехъ начинанїѧ е҆го · ꙗ҆́ко въꙁыскаѧ кро́ви и҆хъ помѧнꙋ̀ , не ꙁабы̀ ꙁва́нїѧ ѹ҆бо́гиⷯ · Поми́лꙋи м҄ѧ г҃и , ви́жⷣь смире́нїе мое ѿ вра́гъ мои̑хъ . въꙁносѧ́и м҄ѧ ѿ вра́тъ сме́ртныхъ , ꙗ҆́ко да въꙁвѣщꙋ всѧ̑ хвалы̀ твоѧ̀ , въ вратⷯѣ дще́рѧ сїѻ́нѧ · Въꙁра́дꙋемсѧ ѻ҆ сп҃се́нїи твое́мъ , ѹ҆глѣбо́ша ꙗ҆́ꙁыцы в па́гꙋбѣ , ю҆́же сътвори́ша · въ сѣти се́й , ю҆́же съкры́ша ѹ҆вѧꙁѐ нога̀ и҆хъ · Ꙁна́емъ е҆сть г҃ь сꙋдбы̀ творѧ̀ , въ дѣлеⷯ рꙋ́кꙋ своею ѹ҆вѧꙁѐ грѣшникъ · да въꙁвратѧ́тсѧ грѣшницы въ а́дъ , вси ꙗ҆́ꙁы́цы ꙁабыва́ющеѝ бг҃а · ꙗ҆́ко не до конца ꙁабве́нъ бꙋ́детъ ни́щїи , и҆ терпѣнїе ѹбо́гихъ не поги́бнетъ до конца · Въскрⷵни г҃и да не крѣпи́тсѧ чл҃къ . да сꙋдѧ́тсѧ ꙗ҆́ꙁы́цы прⷣе тобо́ю · Поста́ви г҃и ꙁаконодавца наⷣ ни́ми , да раꙁꙋмѣюⷮ ꙗ҆́ꙁы́цы , ꙗ҆́ко чл҃цы сꙋть · Вскꙋ́ю г҃и ѿстоѧ̀ дале́че , пре́ꙁриши въ бл҃го вре́мѧ въ печа́лехъ; въ го́рдости нечести́ваго въꙁгара́етсѧ ни́щїи , ѹ҆вѧꙁа́ютъ в совѣтехъ ꙗ҆́же помышлѧ́ютъ · Ꙗ҆́ко хвали́мъ е҆сть грѣшныи в по́хотехъ дш҃а своеѧ̀ , И҆ ѻ҆бидѧѝ блгⷵвимъ · Раꙁрⷣажѝ г҃а грѣшныи , по мно́жестꙋ гнѣва свое̑го не въꙁы́щетъ · нѣсть бг҃а преⷣ ни́мъ , ѻ҆сквернѧ́ютсѧ пꙋтїе е҆го на всѧ́ко вре́мѧ · ѿе́млютсѧ сꙋдбы твоѧ ѿ лица̀ е҆го , всѣмъ враго́мъ свои̑мъ ѻ҆долѣ́ет̾ · Реⷱ‍҇ бо въ срⷣци своеⷨ , не подви́жꙋсѧ ѿ рода в ро́дъ беꙁ̾ ꙁла · Є҆мꙋже клѧ́твы ѹ҆ста е҆го по́лна сꙋть , и҆ го́рести и҆ льсти , поⷣ ꙗ҆́҆́ꙁы́комъ е҆го трꙋдъ и҆ болѣꙁнь · Присѣди́тъ въ лови́телеⷯ съ бога́тыми , в таи́нныⷯ ѹ҆би́ти непови́ннаго · ѻ҆́чи е҆го на ни́щаго приꙁира́етѣ , ло́витъ в таи́нныⷯ ꙗ҆́ко ле́въ въ ѻ҆гра́дѣ свое́й · Ло́витъ въсхити́ти ѹ҆бо́гаго , въсхити́ти ни́щаго , внегда привлещї и҆̀ · въ сѣти свое́й смиритъ и҆̀ , прекло́нитсѧ и҆ падетъ , е҆гда ѹ҆долѣ́етъ ѹ҆бо́гиⷨ · Рече б҄о въ срⷣци своемъ , ꙁабы бг҃ъ , ѿврати лице свое , да не ви́дитъ до конца · Въскрⷵни г҃и бж҃е мой , да въꙁнесе́тсѧ рꙋка твоѧ , не ꙁабꙋди ни́щихъ свои̑хъ до конца̀ · Чесо̀ радиⷣ прогнѣва нечести́выи бг҃а; реⷱ‍҇ бо в срⷣцы свое́мъ , не вꙁы́щетъ · види́ши . ꙗ҆́ко ты болѣꙁнь и҆ ꙗ҆́҆́рость сматрѧ́еши , да преда́нъ бꙋ́детъ въ рꙋцѣ твоѝ · тебѣ ѻ҆ста́вленъ е҆сть ни́щїи , си́рꙋ ты бꙋ́ди помо́щникъ · съкрꙋшѝ мы́шцꙋ грѣшномꙋ и҆ лꙋка́вомꙋ . вꙁы́щетсѧ грⷯѣ е҆го , и҆ не ѻ҆брѧ́щетсѧ  · г҃ь цр҃ь в̾ вѣкъ , и҆ въ вѣкъ вѣка , поги́бнете ꙗ҆́ꙁы́цы ѿ ꙁемлѧ е҆го · Жела́нїе ѹ҆бо́гихъ ѹ҆слы́шалъ е҆си г҃и , ѹ҆гото́ванїе срⷣца и҆хъ внѧтъ ѹ҆́хо твое · сꙋдѝ си́рꙋ и҆ смире́нꙋ , да не приложиⷮ потомъ велича́тисѧ чл҃къ на ꙁеⷨлѝ · Въ конецъ , ѱлоⷨ двⷣвъ , і҃ На́ г҃а ѹ҆пова́хъ , ка́ко речеⷮ дш҃и мое́и , превита́и по гора́мъ ꙗ҆́ко пти́ца; ꙗ҆́ко с҄е грѣшницы напрѧго́ша лꙋкъ , ѹ҆гото́ваша стрѣ́лы въ тꙋлѣ , състрѣлѧ́ти въ мра́цѣ пра́выѧ срⷣцеⷨ · Ꙁане ꙗ҆́же ты съвершѝ , ѻ҆ни раꙁⷣрꙋши́ша · пра́веⷣникъ же что сътворѝ; г҃ь въ цр҃кви ст҃ѣй своей . г҃ь , на нб҃си прⷵтлъ е҆го · ѻ҆́чи е҆го на ни́щаго приꙁира́етѣ , вѣжди е҆го и҆спыта́етѣ сн҃ы чл҃чьскїа · г҃ь и҆спыта́етъ пра́вед̾наго , и҆ нечести́ваго . любѧ́и же непра́вдꙋ , ненави́дитъ свою дш҃ꙋ · ѻ҆дожди́тъ на грѣшники сѣти . ѻ҆́гнь и҆ жꙋ́пелъ и҆ дꙋхъ бꙋ́ренъ , ча́сть ча́ша и҆хъ · Ꙗ҆́ко пра́веденъ г҃ь , и҆ пра́вды въꙁлюби , пра́ваѧ видѣ лице е҆го · Слаⷡ‍҇ въ конеⷰ‍҇ ѻ҆ ѡ҆смѣй ѱлоⷨ двⷣвъ а҃і · Сп҃си мѧ г҃и , ꙗ҆́ко ѻ҆скꙋдѣ преподобныи , ꙗ҆́ко ѹ҆ма́лишасѧ и҆́стины ѿ сн҃о́въ чл҃чьскихъ , Сꙋе́тнаѧ гл҃а ко́ждо къ и҆скренемꙋ свое̑мꙋ · ѹ҆стны льсти́выѧ въ срⷣци , и҆ въ срⷣци гл҃аша ꙁла́ѧ · Потреби́тъ г҃ь всѧ ѹ҆стны льсти́выа , и ꙗ҆́ꙁы́къ велерѣ́чивъ , ре́кшаѧ , ꙗ҆́ꙁы́къ нашь въꙁвели́чимъ , ѹ҆стны̀ на́ша при на́съ сꙋть . кто намъ г҃ь е҆сть; страсти ра́ди ни́щихъ и҆ въꙁдыха́нїа ѹ҆бо́гихъ , нн҃ѣ въскрⷵнꙋ гл҃еть г҃ь · положꙋсѧ въ сп҃се́нїе , не ѻ҆бинꙋ́ѧсѧ ѻ҆ немъ · Словеса̀ гн҃ѧ , словеса̀ чи́ста . сребро̀ раждеже́но , и҆скꙋше́но ꙁемлѝ , ѻ҆чище́но седмори́цею · Ты г҃и съхрани́ши ны , и҆ съблюде́ши ны ѿ рода сего , и҆ въ вѣки · ѻ҆крⷵтъ нечести́вїи хо́дѧтъ , по высотѣ твое́й ѹ҆мно́жилъ е҆си сн҃ы чл҃ческиѧ · В коне́цъ , ѱлоⷨ , двⷣвъ , в҃і · Доколѣ г҃и ꙁабꙋ́деши мѧ до кон̾ца̀; доко́лѣ ѿвраща́еши лице свое ѿ менѐ; доко́лѣ положꙋ совѣты въ дш҃и моей , болѣꙁни въ срⷣци мое̑мъ дн҃ь и но́щь; доколѣ въꙁнесе́тсѧ врагъ мой на мѧ; при́ꙁри , и҆ ѹ҆слы́ши мѧ г҃и бж҃е мои · просвѣтѝ ѻ҆́чи моѝ , да не когда̀ ѹ҆снꙋ в сме́рть , да не когда̀ рече́тъ вра́гъ мой , ѹ҆крѣпиⷯсѧ на́нь · стꙋжа́ющеѝ ми въꙁра́дꙋютсѧ , а҆ще сѧ подви́жꙋ , а҆ꙁъ же на млⷵть твою ѹ҆повахъ · Въꙁра́дꙋетсѧ срⷣце мое ѻ҆ сп҃се́нїи твое́мъ . въспою гв҃и бл҃годѣѧ̑вшемꙋ мн҄ѣ , и҆ пою̀ и҆́мени гн҃ю вы́ш̾немꙋ · Въ конеⷰ‍҇ ѱа́лоⷨ , двⷣвъ , г҃і · Рече беꙁꙋменъ въ срⷣцы сво́емъ , нѣсть бг҃а · растлѣша , и҆ ѻ҆мраꙁи́шасѧ в начина́ниⷯ , нѣсть творѧѝ бл҃госты́нѧ , нѣсть до е҆ді́наго · г҃ь съ нб҃се приниче на́ сн҃ы чл҃ческїѧ , ви́дѣти , а҆ще е҆сть раꙁꙋмѣва́ѧѝ , и҆ли вꙁыска́ѧѝ бг҃а · вси ѹ҆клони́шасѧ , вкꙋпѣ неключи́ми быша . нѣсть творѧй бл҃госты́нѧ , нѣсть до е҆ді́наго · нѝ ли раꙁꙋмѣютъ вс҄и дѣ́лающей беꙁако́нїе , снѣда́ющеѝ лю́ди моѧ въ мѣсто хлѣба · г҃а не приꙁва́ша . та́мо ѹ҆боѧшасѧ стра́ха , и҆дѣже не бѣ стра́ха · Ꙗ҆́ко г҃ь в ро́дѣ пра́веⷣныхъ . съвѣтъ ни́щаго посрами́сте , ꙗ҆́ко г҃ь ѹ҆пова́нїе е҆го е҆сть · Кто да́сть ѿ сїѻ́на сп҃се́нїе і҆и̑л҃во; внегда̀ въꙁрати́тъ г҃ь плѣне́нїе людїи свои̑хъ , Въꙁра́дꙋетсѧ і҆а́ковъ , и҆ въꙁвесели́тсѧ і҆и̑л҃ь · слаⷡ‍҇ Въ конеⷰ‍҇ , ѱлоⷨ , двⷣвъ , д҃і . Ги҃ , кто̀ ѻ҆бита́етъ въ жили́щи твое́мъ; лѝ кто всели́тсѧ въ ст҃ꙋ́ю го́рꙋ твою; ходѧ́и бес поро́ка , и҆ дѣ́лаѧй пра́вдꙋ , гл҃ѧѝ и҆стинꙋ въ срⷣцы своемъ , и҆же не ѹ҆льсти ꙗ҆́ꙁыкоⷨ своиⷨ · и҆ не сътворѝ и҆́скренемꙋ свое̑мꙋ ѕла̀ , и҆ поноше́ниѧ не приѧ́тъ на бли́жнѧа своѧ̀ · ѹ҆ничиже́нъ е҆сть пред ни́мъ лꙋка́выи , боѧ҆́щаѧ же сѧ г҃а сла́виⷮ · Клены́исѧ и҆́скренемꙋ свое̑мꙋ . и҆ не ѿмѣа́ѧсѧ . сребра̀ свое̑го не да́стъ в ли́хвꙋ , и҆ м̾ꙁды̀ на непови́нныⷯ не приѧ́тъ · Творѧ́и сїа , не подви́житсѧ въ вѣ́ки · Столпописа́нїе · ѱало́мъ , двⷣвъ , е҃і · Съхранѝ мѧ г҃и , ꙗ҆́ко на тѧ ѹ҆повахъ · рѣхъ гв҃и , г҃ь мои е҆си ты , ꙗ҆́ко бл҃гыⷯ мои̑хъ не требꙋ́еши · Ст҃ы́мъ и҆же сꙋтъ на ꙁемлѝ е҆го ѹ҆дивѝ г҃ь , всѧ хотѣнїа своѧ в ни́хъ · ѹ҆мно́жишасѧ не́мощи и҆хъ , по си́хъ ѹ҆скори́ша · не съберꙋ събо́ры иⷯ ѿ кровїи , ни помѧнꙋ же и҆ме́нъ и҆́хъ ѹ҆стна́ма мои́ма · г҃ь ча́сть достоа́нїа мое̑го , и҆ ча́ша моеѧ̀ . ты е҆си ѹ҆строа́й достоѧ́нїе мое мнѣ · ю҆жа допадо́ша ми въ держа́вныхъ · и҆бо достоа́нїе мое держа́вно ми е҆сть · Блгⷵвлю г҃а враꙁꙋми́вшаго мѧ , е҆ще же и҆ до́ нощи покаꙁа мѧ ѹ҆тро́ба моѧ̀ · преⷣꙁрѣхъ г҃а предо мною вы́нꙋ , ꙗ҆́ко ѻ҆деснꙋю мене е҆сть , да сѧ не подви́жꙋ · Сего ра́ди въꙁвесели́сѧ срⷣце мое , и҆ въꙁра́довасѧ ꙗ҆́ꙁыкъ мо́и , е҆ще́ же и҆ плоть моѧ̀ всели́тсѧ на ѹ҆пова́нїе · Ꙗ҆́ко не ѻ҆ста́виши дш҃ꙋ мою въ а҆дѣ , ни даси же преподо́бномꙋ свое̑мꙋ ви́дѣти и҆стлѣнїа · Скаꙁалъ ми е҆си пꙋтѝ живота̀ , и҆спо́лниши мѧ весе́лїа с лнцеⷨ твои̑мъ . красота в десници твоей в коне́цъ · Моли́тва двд҃ва . ѕ҃і · Ѹ҆слы́ши г҃и пра́вдꙋ мою̀ , вънмѝ моле́нїе мое · внꙋшѝ мл҃твꙋ мою , не въ ѹ҆стна́хъ льсти́вахъ · ѿ лица твое̑го сꙋдба̀ моѧ и҆ꙁы́детъ , ѻ҆́чи мои да видѣта правоты · и҆скꙋси́лъ е҆си срⷣце мое , посѣти́лъ е҆си но́щїю . и҆скꙋсилъ мѧ е҆си , и҆ не ѻ҆брѣтесѧ въ мнѣ непра́вда · ꙗ҆́ко да не въꙁ̾гл҃ют̾ ѹ҆ста̀ моѧ̀ дѣ́лъ чл҃чьскихъ , ꙁа словеса ѹ҆сте́нъ твои̑хъ а҆́ꙁъ съхранихъ пꙋтѝ жестоки · съвершѝ стопы моа̀ въ стеꙁѧхъ твои̑хъ да не подви́жꙋт̾сѧ стопы̀ моѧ̀ · А҆́ꙁъ въꙁва́хъ ꙗ҆́ко ѹ҆слы́ша м҄ѧ б҃е . приклонѝ ѹ҆хо твое мнѣ , и҆ ѹ҆слы́ши гл҃ы моѧ · ѹ҆дивѝ млⷵⷵти твоѧ , сп҃сааѝ ѹ҆пова́ющихъ на́ тѧ · ѿ проти́вѧщихсѧ десници твоей , съхранѝ мѧ г҃и ꙗ҆́ко ѕѣницꙋ ѻ҆́ка · Въ кровѣ крилꙋ твоею покры́еши мѧ , ѿ лица нечести́выхъ ѻ҆стра́стьшихъ мѧ · Вра́ѕи моѝ дш҃ꙋ мою̀ ѹ҆держаша , тꙋкъ свои ꙁатвори́ша , ѹ҆ста иⷯ гл҃аша горды́ню · и҆ꙁгонѧ́щеи мѧ нн҃ѣ ѻ҆быдоша мѧ , ѻ҆́чи своѝ въꙁложи́ша ѹ҆клони́ти на́ ꙁемлю · ѻ҆бьѧ́ша мѧ ꙗ҆́ко ле́въ гото́въ на ловъ , и҆ ꙗ҆́ко ски́менъ ѻ҆бита́ѧ въ скро́вищихъ · Въскрⷵнѝ г҃и , предварѝ ѧ҆̀ , и҆ ꙁапни иⷨ · и҆ꙁми дш҃ꙋ мою ѿ нечести́выхъ , ѻ҆рꙋжїа твоѧ ѿ рꙋкъ врагъ твои̑хъ · г҃и , ѿ маль ѿ ꙁемлѧ раꙁдѣли ѧ҆̀ в животѣ и҆хъ , и҆ съкрове́ныхъ твои̑хъ и҆спо́лнисѧ ѹ҆тро́ба и҆хъ · насы́тишасѧ сн҃оⷡ‍҇ , и҆ ѻ҆ста́виша ѻ҆ста́нки младе́нцемъ свои́мъ · А҆́ꙁъ же пра́вдою ꙗ҆́влю́сѧ лицꙋ твоемꙋ , насы́щꙋсѧ вънегда̀ ꙗ҆́ви́т ми сѧ сла́ва твоѧ · Слаⷡ‍҇ . в̾ конеⷰ‍҇ ѻ҆трока гн҃ѧ двⷣва , ꙗ҆́же гл҃а гв҃и словеса̀ пѣ́сни сеѧ̀ , в̾ дн҃ь воньже и҆ꙁба́ви е҆го г҃ь и҆ꙁ рꙋкъ всⷯѣ врагъ е҆го , и҆ і҆ꙁ рꙋкѝ саѹ҆лѧ и҆ реⷱ‍҇ . ꙁ҃і . каⷴ‍҇ г҃ · И Въꙁлю̀блю тѧ г҃и крѣ́пости моѧ̀ . г҃ь ѹ҆тверже́нїе мое , и҆ прибѣжище мое , и҆ і҆ꙁба́витель мой · бг҃ъ мой помо́щ̾никъ мой , и҆ ѹ҆пова́ю на́нь · Ꙁащи́титель мой , и҆ рогъ сп҃се́нїѧ мое̑го , и҆ ꙁастꙋ́пникъ мой · Хвалаⷨ приꙁовꙋ г҃а , и҆ ѿ вра́гъ моиⷯ сп҃сꙋ́сѧ · ѻ҆держа́ша мѧ болѣꙁни сме́ртныѧ , и҆ пото́ци беꙁако́нїѧ смꙋти́ша мѧ · Болѣꙁни а҆́довы ѻ҆быдо́ша мѧ , преⷣвари́ша мѧ сѣти сме́ртныѧ · И҆ вънегда̀ скорбѣти ми приꙁвахъ г҃а , и҆ къ бг҃ꙋ мое̑мꙋ въꙁваⷯ · ѹ҆слыша ѿ цр҃кве ст҃ы́ѧ свое̑ѧ гла́съ мои , и҆ во́пль мой преⷣ ни́мъ вни́детъ въ ѹ҆ши е҆го · и҆ подви́жасѧ и҆ трепетна бы́сть ꙁеⷨлѧ̀ , и҆ ѻ҆снова́нїѧ го́ръ смꙋти́шасѧ , и҆ подвиꙁа́шасѧ . ꙗ҆́ко прогнѣвасѧ на́ нѧ бг҃ъ · в̾ꙁы́де ды́мъ гнѣвомъ е҆го , и҆ ѻ҆́гнь ѿ лица е҆го въспланеⷮсѧ , ѹ҆́глїа въꙁгорѣшасѧ ѿ него · И҆ преклонѝ нб҃са , и҆ сни́де , и҆ примракъ поⷣ нога́ма е҆го · и҆ въꙁы́де на херꙋви́мъ , и҆ летѣ , въꙁлетѣ на крилꙋ вѣтреню , и҆ положѝ тмꙋ ꙁа кровъ свой , ѻ҆крⷵтъ е҆го селе́нїе е҆го , темна̀ вода̀ въ ѻ҆блацехъ въꙁдꙋш́ныⷯ · ѿ ѻ҆блиста́нїѧ преⷣ ниⷨ ѻ҆́блацы проидо́ша , граⷣ и҆ ѹ́глїе ѻ҆гненно · И҆ въꙁгремѣ съ нб҃се г҃ь , и҆ вы́шнїи да́сть глаⷵ свой · пꙋстѝ стрѣлы , и҆ раꙁгна ѧ҆̀ , и҆ моⷧ‍҇нїѧ ѹ҆множи , и҆ смꙋти иⷯ · и҆ ꙗ҆́ви́шасѧ и҆сто́чницы воднїи , и҆ ѿкры́шасѧ ѻ҆снова́нїѧ вселе́нныѧ · ѿ ꙁапреще́нїа твое̑го г҃и , ѿ дъхнове́нїа дх҃а гнѣва твое̑го · посла̀ свы́ше , и҆ прїа́тъ мѧ , въспрїѧⷮ м҄ѧ ѿ водъ мно́гъ · И҆ꙁба́витъ мѧ ѿ вра́гъ мои̑хъ си́лныⷯⷯ , и҆ ѿ ненави́дѧщихъ м҄ѧ , ꙗ҆́ко ѹ҆крѣпи́шасѧ па́че мене · Предвари́ша мѧ въ дн҃ь ѻ҆ꙁлобле́нїѧ мое̑го , и҆ бы́сть г҃ь ѹ҆тверже́нїе моѐ · и҆ и҆ꙁведе м҄ѧ на широтꙋ . и҆ꙁба́витъ мѧ , ꙗ҆́ко въсхотѣ мѧ · и҆ въꙁда́стъ м҄и г҃ь по пра́вдѣ моей , и҆ по чи́стотѣ рꙋкꙋ мое̑ю̀ въꙁда́стъ ми · ꙗ҆́ко съхраниⷯ пꙋтѝ гн҃ѧ , и҆ не нече́ствовахъ ѿ бг҃а мое̑го · ꙗ҆́ко вс҄ѧ сꙋдбы̀ е҆го предо мно́ю , и҆ ѻ҆правда́нїѧ е҆го не ѿстꙋпи́ша ѿ мене · и҆ бꙋ́дꙋ непороченъ с ни́мъ , и҆ съхраню́сѧ ѿ беꙁако́нїѧ мое̑го · и҆ въꙁда́сть м҄и г҃ь по пра́вдѣ моей , и҆ по чи́стотѣ рꙋкꙋ моею , преⷣ ѻ҆чи́ма е҆го · Съ прпⷣбныⷨ прпⷣбнъ бꙋ́деши , и҆ съ мꙋжемъ непови́нномъ непови́ненъ бꙋдеши , и҆ съ и҆ꙁбра́ннымъ и҆ꙁбра́нъ бꙋ́деши , и҆ съ стропти́вымъ раꙁ̾врати́шисѧ · ꙗ҆́ко ты люди смире́ныѧ сп҃се́ши , и҆ ѻ҆́чи гордыхъ смири́ши · Ꙗ҆́ко ты просвѣща́еши свѣти́лникъ мой г҃и , б҃е мой просвѣща́еши тмꙋ мою̀ · ꙗ҆́ко тобо́ю и҆ꙁба́влюсѧ ѿ и҆скꙋше́нїѧ , и҆ ѻ́ бꙁ҃ѣ моемъ прелѣꙁꙋ стѣнꙋ · Бг҃ъ мой , непоро́ченъ пꙋтъ е҆го , словеса̀ гн҃ѧ ражⷣеже́на . ꙁащи́титель е҆сть всѣм̾ ѹ҆пова́ющимъ на́нь · ꙗ҆́ко кт҄о бг҃ъ ра́ꙁвѣ г҃а; и҆ли кт҄о бг҃ъ ра́ꙁвѣ бг҃а на́шего; бг҃ъ препоа́са мѧ си́лою , и҆ положѝ непоро́ченъ пꙋть мои · Съверша́а но́ѕѣ моѝ ꙗ҆́ко е҆ле́ни , и҆ на высо́киⷯ поставлѧ́а м҄̑ѧ · наѹ҆ча́а рꙋцѣ моѝ на́ брань , и҆ положи лꙋкъ мѣдѧнъ мы́шцамъ мои̑мъ · и҆ да́лъ м҄и е҆си ꙁащище́нїе сп҃се́нїа  , и҆ десни́ца твоѧ̀ прїѧтъ мѧ · и҆ накаꙁа́нїе твое , и҆спра́витъ м҄ѧ в ко́нецъ , и҆ накаꙁа́нїе твое т҄о мѧ наѹ҆чи́тъ · ѹ҆ши́рил̾ е҆си стопы моа подо мно́ю , и҆ не и҆ꙁнемо́жетѣ плеснѣ моѝ · поженꙋ врагы моѧ̀ , и҆ пости́гнꙋ ѧ҆̀ , и҆ не въꙁвращꙋсѧ до́ндеже сконча́ютсѧ · ѻ҆скорблю и҆хъ , и҆ не въꙁмо́гꙋтъ ста́ти , падꙋтъ поⷣ нога́ма мои́ма · И҆ препоѧ́сал̾ м҄ѧ е҆си си́лою на́ брань , спѧ́лъ е҆си въсѧ воста́ющаѧ на мѧ поⷣ мѧ · и҆ вра́г̾ мои̑хъ да́лъ ми е҆си хребе́тъ , и҆ ненави́дѧщаѧ мѧ потреби́лъ е҆си · въꙁва́ша , и҆ не бѣ сп҃са́ѧѝ . къ г҃ꙋ , и҆ не ѹ҆слы́шаше и҆хъ · и҆ і҆стню и҆хъ ꙗ҆́ко праⷯ преⷣ лицемъ вѣтрꙋ , ꙗ҆́ко бренїе пꙋти погла́жⷣꙋ и҆хъ · И҆ꙁба́витъ мѧ ѿ прерѣка́нїа людїи , поста́виши мѧ въ главꙋ ꙗ҆́ꙁы́комъ · людїе и҆́хже не видѣх̾ , поработа́ша м҄и , въ слꙋхъ ѹ҆ха ѹ҆слы́шаша м҄ѧ . сн҃ове чюжїи сълга́ша м҄и , сн҃ове чюжїи ѻ҆бетша̀ша , и҆ ѻ҆хромо́ша ѿ сте́ѕь свои҆́хъ · Жи́въ г҃ь , и҆ блгⷵве́нъ бг҃ъ · и҆ въꙁнсе́тсѧ бг҃ъ сп҃се́нїѧ моего̀ · бг҃ъ даѧѝ ѿмще́нїе мн҄ѣ , и҆ повинꙋѧѝ люди поⷣ мѧ , и҆ꙁба́витель мой ѿ вра́гъ моиⷯ гнѣвли́выхъ · ѿ въста́ющиⷯ на́ мѧ въꙁнесе́ши м҄ѧ , ѿ мꙋжа непра́ведна и҆ꙁба́виши м҄ѧ · Сего раⷣ‍ꙵ и҆сповⷨѣ́сѧ тебѣ въ ꙗ҆́ꙁыцеⷯ г҃и , и҆ і҆мени твое̑мꙋ пою · Велича́а сп҃се́нїа цр҃ева  , и҆ творѧ млⷵть х҃ꙋ свое̑мꙋ , дв҃дꙋ и҆ сѣмени е҆го до́ вѣка · Сла́ва · В коне́цъ , ѱало́мъ двд҃въ , и҃і · Нб҃са повѣдꙋютъ сла́вꙋ бж҃їю , творе́нїе же рꙋкꙋ е҆го въꙁвѣща́етъ твердь · дн҃ь дн҃и ѿрыга́етъ гл҃ъ , и҆ нощъ но́щи въꙁвѣща́етъ ра́ꙁꙋмъ · нѣ́ сꙋть рѣчи ни словеса , и҆́хже не слы́шатсѧ гла́си и҆́хъ · Въ всю̀ ꙁе́млю и҆ꙁы́де вѣщанїе ихъ , и҆ в кон̾ца вселе́нныѧ гл҃ы и҆хъ · въ слн҃ци положи селе́нїе свое , и то́и ꙗ҆́ко женихъ и҆сходѧ̀ ѿ черто́га свое̑го · Въꙁрадꙋетсѧ ꙗ҆́ко и҆споли́нъ тещѝ пꙋть , ѿ конца нб҃съ и҆схо́дъ е҆го . и҆ срѣтенїе е҆го до конца̀ нб҃съ , и҆ нѣ́сть и҆же ѹ҆кры́етсѧ тепло́ты е҆го · ꙁако́нъ гн҃ь непоро́ченъ , ѻ҆браща́а дш҃а . свѣдителство гн҃е вѣрно , ѹ҆мꙋдрѧ́а младе́нца · ѻ҆правда́нїа гн҃ѧ пра́ва , веселѧщаѧ срⷣце , ꙁа́повѣдь гн҃ѧ свѣтла , просвѣща́ющи ѻ҆́чи · страⷯ гн҃ь чистъ , пребываѧ въ вѣкъ вѣка · сꙋдбы̀ гн҃ѧ и҆стин̾ны , ѻ҆правда́нны въкꙋ́пѣ , въжⷣелѣнны па́че ꙁла́та , и҆ ка́мене че́стна мно́га , и҆ сла́жⷣьша паⷱ‍҇ ме́да и҆ со́та · и҆бо ра́бъ тво́и храниⷮ и҆́хъ . внегда̀ съхрани́ти и҆́хъ въꙁдаѧ́нїе мно́го · грѣхопаде́нїа кт҄о раꙁꙋмѣ́етъ; ѿ таинныхъ мои̑хъ ѻ҆чи́сти м҄ѧ , и҆ ѿ чюжⷣихъ пощади раба̀ твое̑го · А҆́ще не ѹ҆долѣ́ютъ ми , тогда̀ непорочен̾ бꙋ́дꙋ , и҆ ѻ҆чи́щꙋсѧ ѿ грѣха̀ велика · и҆ бꙋ́дꙋтъ въ бл҃говоле́нїе словеса̀ ѹ҆стъ мои̑хъ , и҆ поѹ҆че́нїе срⷣца мое̑го предъ тобою вы́нꙋ · г҃и помо́щниче мой , и҆ і҆ꙁба́вителю мой · В конецъ ѱлоⷨ двд҃въ , ѳі · Ѹ҆слы́шитъ т҄ѧ г҃ь в дн҃ь печа́ли , ꙁащи́титъ т҄ѧ и҆́мѧ бг҃а і҆а́ковлѧ · после́тъ ти по́мощъ ѿ ст҃ого , и҆ ѿ сїѻ҆на ꙁастꙋ́питъ т҄ѧ · помѧне́тъ всѧ́кꙋ же́ртвꙋ твою̀ , и҆ всѧсъжже́нїа твоѧ тꙋ́чна бꙋди · да́жⷣь т҄и г҃ь по́ срⷣцꙋ твоемꙋ , и҆ ве́сь совѣтъ твой и҆спо́лнитъ · въꙁра́дꙋемсѧ ѻ҆ сп҃се́нїи твоемъ , и҆ въ и҆мѧ г҃а бг҃а на́шего въꙁвели́чимсѧ · и҆сполнитъ г҃ь вс҄ѧ проше́нїа твоѧ · нн҃ѣ поꙁнаⷯ , ꙗ҆́ко спⷵлъ е҆сть г҃ь х҃а свое̑го · ѹ҆слы́шиⷮ е҆го , съ нб҃сѐ ст҃го свое̑го , въ си́лахъ сп҃се́нїе десни́ца е҆го · сїи на колесни́цахъ , и҆ сїи на кониⷯ , мы же въ и҆мѧ г҃а бг҃а на́шего приꙁове́мъ · Тїи спѧ́ти бы́ша , и҆ падо́ша . мы же въста́хомъ и҆ и҆спра́вихомсѧ · г҃и , сп҃си цр҃ѧ  , и҆ ѹ҆слы́ши ны , во́нже дн҃ь а҆́ще приꙁовемъ т҄ѧ · ѱалоⷨ двд҃въ , к҃ · Ги҃ си́лою твоею̀ въꙁвесели́тсѧ цр҃ь , и҆ ѻ҆ сп҃се́нїи твоемъ въꙁра́дꙋетсѧ ѕѣло̀ · жела́нїе срⷣца е҆го да́лъ е҆си е҆мꙋ , и҆ хотѣнїе ѹ҆стнꙋ е҆го нѣси лишилъ е҆го · ꙗ҆́ко прⷣевари́лъ е҆си е҆го блгⷵве́нїемъ бл҃госты́ннымъ , поло́жилъ е҆си на главѣ е҆го вѣнеⷰ‍҇ ѿ ка́мене чтⷵна · Живота̀ проси́лъ е҆сть ѿ тебе , и҆ дал̾ е҆си е҆мꙋ долготꙋ дн҃їи въ вѣкъ вѣка · ве́лїа сла́ва е҆го сп҃се́нїемъ твои̑мъ , сла́вꙋ и҆ велелѣпїе въꙁложиши на́нь · ꙗ҆́ко дасѝ е҆мꙋ блгⷵве́нїе въ вѣкъ вѣка , въꙁвесели́ши е҆го ра́достїю съ лицемъ твои̑мъ · Ꙗ҆́ко цр҃ь ѹ҆пова́етъ на́ г҃а , и҆ млⷵтїю вы́шнѧго не подви́жит̾сѧ · ѻ҆брѧ́щетсѧ рꙋка твоѧ̀ всѣм̾ врагомъ твои̑мъ , десни́ца твоѧ ѻбрѧ́щетъ вс҄ѧ ненавидѧщаѧ тебе · ꙗ҆́ко положи́ши и҆хъ ꙗ҆́ко пещь ѻ҆́гненнꙋ въ времѧ лица твоего , г҃ь гнѣ́вомъ своимъ смꙋтитъ ѧ҆̀ , и҆ снѣсть и҆́хъ ѻ҆́гнь · пло́дъ и҆́хъ ѿ ꙁемлѧ погꙋби́ши , и҆ сѣмѧ и҆хъ ѿ сн҃о́въ члчⷵкыⷯ · Ꙗ҆́ко ѹ҆клониша на́ тѧ ꙁла́ѧ , помыслиша совѣты и҆́хже не въꙁмого́ша съста́вити · ꙗ҆́ко положи́ши ѧ҆̀ хребе́тъ въ и҆ꙁбы́тцѣхъ твои̑хъ , ѹ҆гото́ваеши лице и҆хъ · Въꙁнеси́сѧ г҃и си́лою твоею̀ , въспое̑мъ и҆ пое̑мъ си́лы твоѧ · Слаⷡ‍҇ · В коне́цъ , ѻ҆ ꙁастꙋпле́нїи ѹ҆тренемъ . ѱало́мъ , двд҃въ , к҃а · Бж҃е бж҃е мой вонмѝ м҄и , въскꙋ́ю ѻ҆ста́ви мѧ; дале́че ѿ сп҃се́нїа мое̑го словеса̀ грѣхопаде́нїи мои̑хъ · бж҃е мои въꙁ̾ꙁовꙋ въ днеⷯ , и҆ не ѹ҆слы́шиши . и҆ в нощи , и҆ не в бꙋди · да́жⷣь т҄и г҃ь по́ срⷣцꙋ твоемꙋ , и҆ ве́сь совѣтъ твой и҆спо́лнитъ · въꙁра́дꙋемсѧ ѻ҆ сп҃се́нїи твоемъ , и҆ въ и҆мѧ г҃а бг҃а на́шего въꙁвели́чимсѧ · и҆сполнитъ г҃ь вс҄ѧ проше́нїа твоѧ · нн҃ѣ поꙁнаⷯ , ꙗ҆́ко спⷵлъ е҆сть г҃ь х҃а свое̑го · ѹ҆слы́шиⷮ е҆го , съ нб҃сѐ ст҃го свое̑го , въ си́лахъ сп҃се́нїе десни́ца е҆го · сїи на колесни́цахъ , и҆ сїи на кониⷯ , мы же въ и҆мѧ г҃а бг҃а на́шего приꙁове́мъ · Тїи спѧ́ти бы́ша , и҆ падо́ша . мы же въста́хомъ и҆ и҆спра́вихомсѧ · г҃и , сп҃си цр҃ѧ  , и҆ ѹ҆слы́ши ны , во́нже дн҃ь а҆́ще приꙁовемъ т҄ѧ · ѱалоⷨ двд҃въ , к҃ · Ги҃ си́лою твоею̀ въꙁвесели́тсѧ цр҃ь , и҆ ѻ҆ сп҃се́нїи твоемъ въꙁра́дꙋетсѧ ѕѣло̀ · жела́нїе срⷣца е҆го да́лъ е҆си е҆мꙋ , и҆ хотѣнїе ѹ҆стнꙋ е҆го нѣси лишилъ е҆го · ꙗ҆́ко прⷣевари́лъ е҆си е҆го блгⷵве́нїемъ бл҃госты́ннымъ , поло́жилъ е҆си на главѣ е҆го вѣнеⷰ‍҇ ѿ ка́мене чтⷵна · Живота̀ проси́лъ е҆сть ѿ тебе , и҆ дал̾ е҆си е҆мꙋ долготꙋ дн҃їи въ вѣкъ вѣка · ве́лїа сла́ва е҆го сп҃се́нїемъ твои̑мъ , сла́вꙋ и҆ велелѣпїе въꙁложиши на́нь · ꙗ҆́ко дасѝ е҆мꙋ блгⷵве́нїе въ вѣкъ вѣка , въꙁвесели́ши е҆го ра́достїю съ лицемъ твои̑мъ · Ꙗ҆́ко цр҃ь ѹ҆пова́етъ на́ г҃а , и҆ млⷵтїю вы́шнѧго не подви́жит̾сѧ · ѻ҆брѧ́щетсѧ рꙋка твоѧ̀ всѣм̾ врагомъ твои̑мъ , десни́ца твоѧ ѻбрѧ́щетъ вс҄ѧ ненавидѧщаѧ тебе · ꙗ҆́ко положи́ши и҆хъ ꙗ҆́ко пещь ѻ҆́гненнꙋ въ времѧ лица твоего , г҃ь гнѣ́вомъ своимъ смꙋтитъ ѧ҆̀ , и҆ снѣсть и҆́хъ ѻ҆́гнь · пло́дъ и҆́хъ ѿ ꙁемлѧ погꙋби́ши , и҆ сѣмѧ и҆хъ ѿ сн҃о́въ члчⷵкыⷯ · Ꙗ҆́ко ѹ҆клониша на́ тѧ ꙁла́ѧ , помыслиша совѣты и҆́хже не въꙁмого́ша съста́вити · ꙗ҆́ко положи́ши ѧ҆̀ хребе́тъ въ и҆ꙁбы́тцѣхъ твои̑хъ , ѹ҆гото́ваеши лице и҆хъ · Въꙁнеси́сѧ г҃и си́лою твоею̀ , въспое̑мъ и҆ пое̑мъ си́лы твоѧ · Слаⷡ‍҇ · В коне́цъ , ѻ҆ ꙁастꙋпле́нїи ѹ҆тренемъ . ѱало́мъ , двд҃въ , к҃а · Бж҃е бж҃е мой вонмѝ м҄и , въскꙋ́ю ѻ҆ста́ви мѧ; дале́че ѿ сп҃се́нїа мое̑го словеса̀ грѣхопаде́нїи мои̑хъ · бж҃е мои въꙁ̾ꙁовꙋ въ днеⷯ , и҆ не ѹ҆слы́шиши . и҆ в нощи , и҆ не в вси тꙋчнїи ꙁемлѧ , преⷣ ни́мъ преⷣпадꙋтъ вси ниꙁ̾ходѧ́щеи въ ꙁе́млю · и҆ дш҃а моа томꙋ живе́тъ , и҆ сѣмѧ мое порабо́таетъ е҆мꙋ · Въꙁвѣститъ гв҃и ро́дъ грѧдꙋщ́їи , и҆ въꙁвѣстѧтъ пра́вдꙋ е҆го лю́демъ ро́ждьшимсѧ , и҆́хже сътворѝ г҃ь · ѱлоⷨ двⷣвъ , к҃в · Гь҃ пасе́тъ мѧ , и҆ ничто́же мѧ лиши́тъ , на мѣ́стѣ ꙁла́ч̾нѣ , та́мо вселѝ мѧ · на водѣ поко́йнѣ въспита̀ мѧ , дш҃ꙋ мою ѻ҆братѝ · наста́ви мѧ на стеѕѧ̀ пра́вы , и҆мени ра́ди е҆го · А҆́ще бо и҆ пойдꙋ посредѣ сѣнїи сме́ртныхъ , не ѹ҆бою́сѧ ꙁла , ꙗ҆ко ты съ мною е҆си · Же́ꙁлъ твой и҆ па́лица твоѧ , та мѧ ѹ҆тѣшиста · ѹ҆готовалъ е҆си предо мно́ю трапе́ꙁꙋ , преⷣ стꙋжа́ющимъ мѝ · ѹ҆мастиⷧ‍҇ е҆си е҆ле́ѻ҆мъ главꙋ̀ мою̀ , и҆ ча́ша твоѧ̀ ѹ҆поѧ́ющи мѧ ꙗ҆́ко держа́вна · и҆ ми́лость твоѧ̀ пожене́тъ мѧ , всѧ дн҃и живота̀ мое̑го · И҆ вселити ми сѧ в̾ доⷨ гн҃ь в долготꙋ̀ дн҃їи · ѱлоⷨ двⷣвъ к҃г , въ е҆ді́нꙋ ѿ сꙋботъ · Гн҃ѧ е҆сть ꙁемлѧ̀ , и҆ и҆сполне́нїе еѧ̀ . вселе́н̾наѧ , и҆ вси живꙋщей на не́й · то́й на́ морѣхъ ѻ҆снова́лъ ю҆̀ е҆сть , и҆ на рѣкаⷯ ѹ҆гото́валъ ю҆̀ е҆сть · кто вꙁыдетъ на́ горꙋ гн҃ю , и҆ли кто ста́нетъ на мѣ́стѣ ст҃ѣмъ е҆го; непови́ненъ рꙋка́ма и҆ чи́стъ срⷣцемъ , и҆же не прїѧ́тъ на сꙋ́е дш҃ꙋ свою̀ , и҆ не клѧ́тсѧ ле́стїю и҆́скренемꙋ свое̑мꙋ · се́и прїиметъ блⷵве́нїе ѿ г҃а , и҆ млⷵтыню ѿ бг҃а сп҃са свое̑го · сїи ро́дъ и҆́щꙋщиⷯ г҃а , и҆́щꙋщиⷯ лице бг҃а і҆а́ковлѧ · Въꙁмѣте врата кнѧ́ѕи ваша , и҆ въꙁмѣтесѧ вра́та вѣ́чнаѧ , и҆ вни́деⷮ цр҃ь славы · кто е҆сть се́и цр҃ь сла́вы; г҃ь крѣпокъ и҆ си́ленъ , г҃ь си́ленъ въ бра́ни · Въꙁмѣте врата̀ кнѧѕи ва́ша , и҆ въꙁмѣтесѧ врата вѣ́чнаа , и҆ вни́детъ цр҃ь сла́вы · кто е҆́сть се́и цр҃ь сла́вы; г҃ь си́лаⷨ , то́и е҆́сть цр҃ь славы · ѱлоⷨ двⷣвъ , к҃д . Сла́ва · каⷴ‍҇ д҃ К тебѣ г҃и въꙁдвиго́хъ дш҃ꙋ мою , б҃е мо́и на́ тѧ ѹповаⷯ , да не постыжꙋ́сѧ въ вѣкъ · ни посмѣюⷮ ми сѧ вра́ѕи моѝ . и҆бо вси терпѧ́щеѝ тѧ , не постидѧ́тсѧ · да постыдѧ́тсѧ беꙁако́нꙋющеѝ всꙋ́е · пꙋтѝ твоа̀ г҃и скажѝ ми , и҆ стеꙁѧ́мъ твои̑мъ наѹ҆чѝ мѧ · Наста́ви мѧ на и҆стинꙋ твою , и҆ наѹ҆чи мѧ · ꙗ҆́ко ты е҆си б҃ъ сп҃съ мои , и҆ тебе терпⷯѣ ве́сь дн҃ь · помѧнѝ щедро́тъ твоихъ г҃и , и҆ ми́лости твоѧ , ꙗ҆́ко ѿ вѣка сꙋть · грⷯѣ ю҆́ности моеѧ̀ и҆ невѣ́денїѧ мое̑го не помѧнѝ . по млⷵти твоей помѧнѝ мѧ ты , ра́ди блгⷵти твоеѧ г҃и · бл҃гъ и҆ пра́въ г҃ь , сего ра́ди ꙁако́нополо́житъ съгрѣша́ющимъ на пꙋтѝ · наста́витъ кроткі́ѧ на сꙋ́дъ , наѹ҆чи́тъ кро́тъкїа пꙋте́мъ свои̑мъ · Вси пꙋтїе гн҃и млⷵть и҆ и́стинна , въꙁыска́ющимъ ꙁавѣта е҆го и҆ свѣдѣнїѧ е҆го · ра́ди и҆́мени твое̑го г҃и и҆ ѻ҆ци́сти грⷯѣ мой , мно́гъ бо̀ е҆сть · кто е҆сть чл҃къ боѧ́исѧ г҃а; ꙁако́нополо́житъ е҆мꙋ на пꙋти и҆же и҆ꙁво́ли · дш҃а е҆го въ бл҃гихъ въдворитсѧ , и҆ сѣмѧ е҆го наслѣдит̾ ꙁе́млю · держа́ва г҃ь боѧ҆́щиⷨсѧ е҆го , и҆ ꙁавѣтъ е҆го ꙗ҆́ви́тъ и҆м̾ · ѻ҆́чи моѝ вы́нꙋ къ г҃ꙋ , ꙗ҆́ко то́и и҆сто́ргнетъ ѿ сѣти но́ѕѣ моѝ · При́ꙁри на́ мѧ , и҆ поми́лꙋи мѧ , ꙗ҆́ко е҆ді́нородъ и҆ ни́щь е҆смь а҆ꙁъ · ско́рби срⷣца моего ѹ҆мно́жишасѧ , ѿ бѣдъ моиⷯ и҆ꙁведи мѧ̀ · ви́жⷣь смире́нїе моѐ и҆ трꙋдъ мой , и҆ ѿпꙋстѝ всѧ̀ грѣхи моѧ̀ · ви́жⷣь враги́ моѧ , ꙗ҆́ко ѹ҆мно́жишасѧ , и҆ ненавидѣнїемъ непра́ведным въꙁненавидѣша мѧ̀ · съхранѝ дш҃ꙋ мою , и҆ і҆ꙁба́ви мѧ̀ . да не постыжꙋ́сѧ , ꙗ҆́ко ѹ҆повахъ на́ тѧ · неꙁло́бивїи и҆ пра́вїи прилѣплѧхꙋсѧ мнѣ , ꙗ҆́ко потерпⷯѣ тѧ г҃и · иꙁба́ви бж҃е і҆и̑л҃ѧ ѿ всѣхъ скор̾бїи е҆го · ѱало́мъ двд҃въ , к҃е · Сꙋдѝ ми г҃и , ꙗ҆́ко аⷥ неꙁло́бою моею̀ ходи́хъ . и҆ на́ г҃а ѹ҆пова́ѧ не и҆ꙁнемогꙋ̀ · И҆скꙋси́ мѧ г҃и , и҆ и҆стѧжѝ мѧ̀ , раждеꙁѝ ѹ҆тро́бы моѧ̀ , и҆ срⷣце мое · ꙗ҆́ко млⷵть твоѧ̀ преⷣ ѻ҆чи́ма мои̑ма е҆́сть , и҆ бл҃гоѹ҆годи́хъ въ и҆́стинѣ твое́й · не сѣдо́хъ съ сонмомъ сꙋе̑тнымъ , и҆ съ ꙁаконопрестꙋ́пными не въни́дꙋ · въꙁненави́дѣхъ цр҃кви лꙋка́внꙋющихъ , и҆ съ нечести́выми не сѧ́дꙋ · ѹ҆мы́ю в непови́нныхъ рꙋцѣ моѝ , и҆ ѻ҆бы́дꙋ ѻ҆лта́рь тво́и г҃и · ѹ҆слы́шати ми глⷵа хвалы̀ твоеѧ̀ , и҆ повѣдати всѧ̀ чюдеса твоѧ · г҃и въꙁлюби́хъ бл҃голѣпїе до́мꙋ твоего , и҆ мѣ́сто вселе́нїа сла́вы твоеѧ · да не погꙋби́ши съ нечести́выми дш҃ꙋ мою , и҆ с мꙋ́жи кро́вїи живоⷮ мой . и҆́хъ же в рꙋ́кꙋ беꙁако́нїѧ , десни́ца и҆хъ спо́лнисѧ м̾ꙁды · А҆ꙁъ же неꙁло́бою моею̀ ходиⷯ , и҆ꙁба́ви мѧ г҃и и҆ поми́лꙋи мѧ · нога моѧ̀ ста на правотѣ , въ цр҃квахъ блгⷵвѧ тѧ г҃и · ѱлоⷨ двⷣвъ к҃ѕ , прежⷣе пома́ꙁанїѧ · Гь҃ просвѣще́нїе мое , и҆ сп҃си́тель мои , кого́ сѧ ѹ҆бою; г҃ь ꙁащи́титель животꙋ̀ моемꙋ̀ , ѿ кого̀ сѧ ѹ҆страшꙋ; Внегда̀ приближатисѧ на мѧ ꙁлобꙋюще , снѣ́сти плотїи моихъ · ѻ҆скорблѧ́ющеѝ м҄ѧ и҆ вра́ѕи моѝ , тїи и҆ꙁнемого́ша , и҆ падо́ша · а҆́ще ѻ҆пол̾чи́тсѧ на́ мѧ по́лкъ , не ѹ҆бои́тъсѧ срⷣце мое · а҆́ще въста́нетъ на́ мѧ брань , на́нь а҆́ꙁъ ѹ҆пова́ю · е҆ді́но проси́хъ ѿ г҃а , то вꙁыщꙋ , е҆же жи́ти ми въ домꙋ гн҃и всѧ̀ дн҃и живота́ моего , ꙁрѣти ми красоты̀ гн҃ѧ , и҆ посѣща́ти цр҃ковь ст҃ꙋ́ю е҆го · ꙗ҆́ко съкры̀ мѧ въ кровѣ свое́мъ , в̾ дн҃ь ꙁла моего покры̀ мѧ в та́инѣ кро́ва свое̑го · на ка́мень въꙁнесѐ мѧ , и҆ нн҃ѣ с҄е въꙁнесѐ главꙋ̀ мою на врагѝ моѧ · ѻ҆быдоⷯ , и҆ пожрохъ въ кро́вѣ е҆го жертвꙋ хвале́нїѧ и҆ въскликнове́нїѧ , въспою , и҆ пою̀ гв҃и · ѹ҆слы́ши г҃и глⷵа мои , и҆́м̾же въꙁва́хъ . поми́лꙋи мѧ , и҆ ѹ҆слы́ши мѧ · тебѣ рече срⷣце мое , г҃а въꙁы́щꙋ . въꙁыска̀ тебе лице моѐ , лица̀ твоего г҃и въꙁы́щꙋ · не ѿврати лица̀ твоего ѿ мене , и҆ не ѹ҆клони́сѧ гнѣ́вомъ ѿ раба̀ твоего · помощниⷦ‍҇ мѝ бꙋди , не ѿри́ни менѐ , и҆ не ѻ҆ста́ви мене б҃е сп҃си́телю мой · ꙗ҆́ко ѿц҃ъ мои и҆ ма́ти моѧ̀ ѻ҆ста́виста мѧ , г҃ь же въсприѧ́тъ мѧ · ꙁако́ноположи ми г҃и въ пꙋтѝ твоемъ , и҆ наста́ви мѧ на пꙋть пра́выи , вра́гъ моихъ ра́ди · не преда́жⷣь мене въ дш҃ахъ стꙋжа́ющимъ ми , ꙗ҆́ко въста́ша на́ мѧ свѣдѣтеле непра́веднїи , и҆ солга̀ непра́вда себѣ · вѣрою ви́дѣти бл҃гаа гн҃ѧ , на ꙁемлѝ живыⷯ · потерпѝ г҃а , мꙋжа́исѧ , и҆ да крѣпи́тсѧ срⷣце твое , и҆ потерпѝ г҃а · слаⷡ‍҇ ѱлоⷨ вⷣъ к҃ꙁ . К тебѣ г҃и въꙁ̾ꙁовꙋ , бж҃е мои не премолчѝ ѿ мене , да не когда̀ премолчи́ши ѿ менѐ , и҆ ѹ҆подо́блюсѧ ниꙁходѧ́щиⷨ в ровъ . ѹ҆слы́ши г҃и гласъ моле́нїѧ мое̑го , е҆гда̀ молю́сѧ к тебѣ , внегда̀ въꙁдѣти м҄и рꙋцѣ моѝ к цр҃ькви ст҃ѣи твоеи · Не привлецы мене съ грѣшники  , и҆ съ дѣла́ющими непра́вдꙋ не погꙋби мене , гл҃ющими ми́ръ съ бли́жними свои́ми , ꙁла́ же в̾ срⷣцыⷯ свои̑хъ · Да́жⷣь и҆мъ г҃и по дѣл́омъ и҆хъ , и҆ по лꙋка́вствꙋ начина́нїѧ иⷯ · По дѣломъ рꙋкꙋ и҆хъ , да́жⷣь и҆мъ , въꙁдаждъ въꙁданїе и҆хъ и҆́мъ · Ꙗ҆́ко не раꙁꙋмѣша в дѣла гн҃ѧ , и҆ в дѣла рꙋкꙋ е҆го · Раꙁори́ши иⷯ , и҆ не съѕи́ждеши и҆хъ · блⷵвенъ г҃ь , ꙗ҆́ко ѹ҆слы́ша гласъ моле́нїѧ мое̑го · г҃ь помо́щникъ мои , и҆ ꙁащи́титель мо́и · На́нь ѹ҆пова̀ срⷣце моѐ , и҆ помо́же м҄и . и҆ процъвете плоть моѧ̀ , и҆ во́лею мое̑ю̀ и҆сповѣмсѧ е҆мꙋ · г҃ь ѹ҆тверже́нїе лю́дем̾ своимъ , И҆ ꙁащититель сп҃се́нїемъ хⷵа свое̑го е҆сть · Сп҃си люⷣ‍ꙵ своѧ , и҆ бл҃гослови достоѧ́нїе своѐ , и҆ ѹ҆пасї ѧ҆̀ и҆ въꙁмї ѧ҆̀ , до́ вѣка · ѱлоⷨ двⷣвъ к҃и · и҆схода сѣннаго . Принесѣте гв҃и сн҃ове бж҃їи , принесѣте гв҃и сн҃ы ѻ҆́внѧ · принесѣте гв҃и сла́вꙋ и҆ че́сть , принесѣте гв҃и сла́вꙋ и҆мени е҆го · Поклони́тесѧ гв҃и въ дворѣ ст҃ѣмъ е҆го · Глⷵа гн҃ь на водаⷯ . бг҃ъ сла́вы въꙁ̾грѣмѣ , г҃ь на вода́хъ мно́гахъ · гласъ гн҃ь в крѣпости , гласъ гн҃ь в велелѣпотѣ · Глⷵа гн҃ь съкрꙋша́ющаго ке́дры , и҆ сътры́етъ г҃ь ке́дры лїван̾скїѧ · И҆ и҆стънит̾ ѧ҆̀ ꙗ҆́ко теле́ць лѷва́нъскїи , и҆ въꙁлюбленныи ꙗ҆́ко сн҃ъ е҆ді́норожⷣь · Гла́съ гн҃ь пресѣца́ющаго пла́мень ѻ҆гнѧ , глⷵа́ гн҃ь сътрѧса́ющаго пꙋсты́ню , и҆ сътрѧсе́тъ г҃ь пꙋсты́ню каⷣдїискꙋю · гла́съ гн҃ь съвръша́ющаго е҆ле́ни , и҆ ѿкры́етъ дꙋбра́вы , и҆ въ цр҃кви е҆го всѧ́къ кт҄о гл҃етъ сла́вꙋ · г҃ь пото́пъ населѧ́етъ , и҆ сѣди́ть г҃ь цр҃ь въ вѣкъ · г҃ь крѣпость лю́демъ сво́имъ да́стъ · г҃ь бл҃гослови́тъ лю́ди своѧ ми́ромъ · ѱало́мъ двд҃въ к҃ѳ · пѣсни ѻ҆бновленїѧ хра́ма · Въꙁнесꙋ тѧ г҃и , ꙗ҆́ко подъѧ́т̾ м҄ѧ , и҆ не въꙁвесели́лъ е҆си вра́гъ моиⷯ ѻ҆ мнѣ · г҃и бж҃е мои , въꙁва́хъ к тебѣ , и҆ і҆сцѣли м҄ѧ · г҃и въꙁве́лъ е҆си ѿ а҆́да дш҃ꙋ мою , сплⷵъ мѧ е҆си ѿ ниꙁ̾ходѧ́щиⷯ в ро́въ · По́йте гвⷵи прпⷣбнїи е҆го , і҆ и҆сповѣ́даите па́мѧⷮ ст҃ынѧ е҆го · Ꙗ҆́ко гнѣвъ въ ꙗ҆́рости е҆го , и҆ живо́тъ въ во́ли е҆го · Ве́черъ въдвориⷮсѧ плаⷱ‍҇ , и҆ ꙁаѹ҆́тра ра́дость · А҆́ꙁ же рѣхъ въ ѻ҆билїи моеⷨ , не подви́жꙋсѧ въ вѣкъ . г҃и во́лею твоею , пода́ждь добро́тѣ моей си́лꙋ · ѿвратилъ же е҆си лица̀ свое̑го , и҆ бы́хъ смꙋще́нъ · К тебѣ г҃и въꙁ̾ꙁовꙋ , и҆ к б҃ꙋ моемꙋ помолю́сѧ . каѧ́ польꙁа в кро́ви моей , внегда̀ сходи́ти ми въ и҆стлѣнїе; е҆да̀ и҆сповѣсть ти сѧ пе́рсть , и҆ли въꙁвѣститъ и҆́стинꙋ твою̀; слы́ша г҃ь , и҆ поми́лова м҄ѧ , г҃ь бы́сть помо́щникъ мой · ѻ҆братилъ е҆си пла́чъ мой въ ра́дость мнѣ , растерꙁа́лъ е҆си вре́тище моѐ , и҆ препоѧ́сал мѧ е҆си весе́лїемъ · ꙗ҆́ко да въспое́тъ тебѣ сла́ва моѧ̀ , и҆ не ѹ҆милю́сѧ . г҃и бж҃е моѝ , въ вѣки и҆сповѣм ти сѧ · Слⷡ‍҇а . ѱлоⷨ двⷣвъ , л҃ · В коне́цъ и҆стꙋпленїѧ · На́ тѧ г҃и ѹ҆пова́хъ , да не постыжⷣꙋсѧ в̾ вѣкъ , пра́вдою твоею и҆ꙁба́ви мѧ , и҆ і҆ꙁми́ мѧ · Приклонѝ къ мнѣ ѹ҆хо твое , ѹ҆скорѝ и҆ꙁѧ́ти мѧ . бꙋ́ди ми в̾ бг҃ъ ꙁащититель , и҆ въ до́мъ прибѣжища спⷵти м҄ѧ · ꙗ҆́ко дръжа́ва моа , и҆ прибѣжище мое е҆си ты̀ , и҆ і́мени твоего ради наста́виши мѧ , и҆ препита́еши мѧ · и҆стр́ъгнеши мѧ̀ ѿ сѣти сеа̀ ю҆́же съкры́ша ми , ꙗ҆́ко ты́ е҆си ꙁащи́титеⷧ‍҇ мои г҃и . в рꙋцѣ твоѝ предаю дх҃ъ моѝ · И҆ꙁба́вилъ мѧ е҆си г҃и бж҃е и҆́стинѣ · Въꙁненави́дѣлъ е҆си хранѧ́щаѧ сꙋ́етнаѧ̀ ꙁатще́е , а҆́ꙁъ же на́ г҃а ѹ҆поваⷯ · въꙁра́дꙋюсѧ и҆ въꙁвеселю́сѧ ѻ҆ млⷵти твое́й , ꙗ҆́ко приꙁрѣлъ е҆си на смире́нїе моѐ , спⷵлъ е҆си ѿ бѣдъ дш҃ꙋ мою · и҆ нѣ́си менѐ ꙁатвори́лъ в рꙋка́хъ вра́жїаⷯ , поста́виⷧ‍҇ е҆си на пространнѣ но́ѕѣ моѝ . поми́лꙋй мѧ г҃и , ꙗ҆́ко скоръблю̀ . смꙋти́сѧ ѿ ꙗ҆́рости ѻ҆́ко моѐ , дш҃а моа̀ и҆ ѹ҆тро́ба моѧ̀ · Ꙗ҆́ко и҆счеꙁѐ въ болѣꙁни живо́тъ мой , и҆ лѣта моѧ̀ въ воꙁдыха́нїихъ · И҆ꙁнеможе ни́щетою крѣпость моѧ̀ , и҆ ко́сти моѧ смꙋти́шасѧ · ѿ всѣхъ вра́гъ мои̑хъ быхъ поношенїе , и҆ съсѣдоⷨ моимъ ѕѣло , и҆ стра́хъ ꙁна́емымъ мои̑мъ · Ви́дѧщеи̑ мѧ во́нъ бѣжа́ша ѿ мене , ꙁабвеⷩ‍҇ быхъ ꙗ҆́ко ме́ртвъ ѿ срⷣца · Быхъ ꙗ҆́ко съсꙋдъ погꙋбленъ , ꙗ҆́ко слы́шах̾ гажденїе мно́гихъ живꙋщиⷯ ѻ҆крⷵтъ . внегда̀ събира́тисѧ и҆мъ вкꙋпѣ на́ мѧ , прїа́ти дш҃ꙋ мою съвѣща́ша · А҆ꙁ̾ же на тѧ г҃и ѹ҆поваⷯ · Рѣхъ ты е҆си бг҃ъ мои , въ рꙋ́кꙋ твоею жрѣбїи мой · И҆ꙁба́ви мѧ и҆ꙁ рꙋки вра́гъ мои̑хъ , и҆ ѿ гонѧ́щихъ мѧ · Просвѣтѝ лице твое на раба̀ твое̑го , сп҃си мѧ ми́лостїю твое̑ю . г҃и да не постыжꙋ́сѧ , ꙗ҆́ко приꙁва́х тѧ · да постидѧтсѧ нечести́вїи , и҆ снидꙋтъ въ а҆́дъ · Нѣмы да бꙋдѹⷮ ѹ҆стны̀ льсти́выѧ , гл҃ющаѧ на пра́веднаго беꙁ̾ꙁаконїе , горды́нею и҆ ѹ҆ничиже́нїемъ · Ко́ль мно́го мно́жество бл҃гости твоеѧ г҃и , ѧ҆́же съкры́лъ еси боѧ́щимсѧ тебѐ . съдѣ́лалъ е҆си ѹ҆пова́ющимъ на́ тѧ , преⷣ сн҃ы чл҃чьскими · Съкры́еши иⷯ , в та́инѣ лица̀ твоего , ѿ мѣте́жа чл҃чьска · Покры́еши и҆хъ въ кровѣ ѿ пре́рѣканїѧ ѧ҆ꙁы́къ · Бл҃гослове́нъ г҃ь , ꙗ҆́ко ѹ҆дивѝ млⷵть свою̀ въ градѣ ѻ҆бьстоѧ́нїѧ · А҆́ꙁ же рѣхъ въ и҆ꙁ̾стꙋпле́нїи мое́мъ , ѿверженъ е҆смь ѿ лица̀ ѻ҆́чїю твоею · Сего ра́ди ѹ҆слы́ша глⷵа мл҃твы моеѧ̀ , вънегда̀ въꙁва́хъ к тебѣ · Въꙁлюби́те г҃а вси прпⷣбнїи е҆го , ꙗ҆́ко и҆стины въꙁыска́етъ г҃ь , и҆ въꙁдае́тъ и҆ꙁли́ха творѧ́щимъ гор̾ды́ню · Мꙋжа́итесѧ , и҆ да крѣпиⷮсѧ срⷣце ва́ше , вси ѹ҆пова́ющеи на́ г҃а · ѱало́мъ двд҃въ , л҃а , ра́ꙁꙋма · Блае́жни , и҆́мже ѿпꙋсти́шасѧ беꙁ̾ꙁако́нїѧ , и҆ і҆́мже прикры́шасѧ грѣсѝ · Бл҃же́нъ мѹⷤ , е҆мꙋже не въмѣни́тъ г҃ь грѣха̀ , ниже е҆́сть въ ѹ҆стѣхъ е҆го лесть · ꙗ҆́ко ѹ҆молчаⷯ , ѻ҆бет̾ша́ша ко́сти моѧ̀ , ꙁовꙋщꙋ ми ве́сь дн҃ь . ꙗ҆́ко дн҃ь и҆ нощь ѻ҆тѧготѣ на мнѣ рꙋка твоѧ̀ , въꙁврати́хъсѧ на́ страсть е҆гда̀ ѹ҆ньꙁе́ ми те́рнъ · Беꙁ̾ꙁако́нїе моѐ поꙁнаⷯ , и҆ грѣха мое̑го не покрыⷯ · Рѣхъ , и҆сповѣмъ на́ мѧ беꙁ̾ꙁако́нїе моѐ гв҃и , и҆ ты ѿпꙋсти́лъ е҆си нечестїе срⷣца мое̑го · Ꙁа то̀ помо́литсѧ к тебѣ всѧ́къ преподо́бный , въ вре́мѧ бл҃гопотре́бно · ѻ҆ба́че в потопѣ во́дъ мно́гъ , к немꙋ не прибли́жатсѧ · Ты́ еси прибѣжище моѐ ѿ скорби ѻ҆держа́щаѧ мѧ , радости моѧ̀ и҆ꙁба́ви мѧ ѿ ѻ҆быше́дъшихъ мѧ̀ · Въраꙁꙋмлю̀ т҄ѧ , и҆ наставлю т҄ѧ на пꙋть се́и во́ньже по́идеши , ѹ҆твержꙋ на тѧ ѻ҆́чи моѝ · Не бꙋдѣте ꙗ҆́ко конь и҆ мъскъ , и҆мъже нѣсть ра́ꙁꙋма · Броꙁда́ми и҆ ѹ҆ꙁдо́ю челюсти и҆хъ въстѧгнеши , не приближа́ющимсѧ к тебѣ · Мно́ги ра́ны грѣшномꙋ , ѹ҆пова́ющаго же на́ г҃а млⷵть ѻ҆бы́детъ · Весели́тесѧ ѻ҆ г҃ѣ , и҆ ра́дꙋитесѧ пра́веⷣнїи , и҆ хвали́тесѧ вси пра́вїи срⷣцемъ · Слⷡ‍҇а · ѱалоⷨ двⷣвъ . л҃в , неѻ҆пи́санъ ѿ е҆вре́и . Ра́дꙋйтесѧ пра́веднїи ѻ́ г҃ѣ , пра́вымъ подобаеⷮ похвала̀ · И҆сповѣдайтесѧ гв҃и въ гꙋ́слеⷯ , Въ ѱалты́ри десѧтострꙋннⷨѣ по́ите е҆мꙋ · въспо́ите е҆мꙋ пѣснь но́вꙋ , до́брѣ по́йте е҆мꙋ съ въсклица́нїемъ · Ꙗ҆́ко право сло́во гн҃е , и҆ всѧ дѣ́ла е҆го въ вѣрѣ · Лю́битъ млⷵтню и҆ сꙋдъ г҃ь , млⷵти гн҃ѧ и҆сполнь ꙁемлѧ̀ · Словесе́мъ гн҃имъ нб҃са ѹ҆тверди́шасѧ , и҆ дх҃омъ ѹ҆стъ е҆го всѧ си́ла и҆́хъ · Събира́ѧ ꙗ҆ко мѣхъ воды мор̾скїѧ , полага́ѧ въ скро́вищиⷯ бе́ꙁⷣны · да ѹ҆бои́тъсѧ г҃а всѧ̀ ꙁемлѧ , ѿ негоже подви́жатсѧ всѝ живꙋщеѝ на вселе́ннѣи · Ꙗ҆́ко то́и рече , и҆ быша . то́и повелѣ , и҆ съꙁда́шасѧ . г҃ь раꙁарѧ́етъ совѣты ѧ҆ꙁы́комъ , ѿмѣта́етъ же мы́сли лю́демъ , и҆ ѿмѣта́етъ совѣты кнѧѕь · Совѣт же гн҃ь въ вѣки пребыва́етъ , помы́шле́нїѧ срⷣца е҆го в родъ и҆ родъ · Бл҃жен̾ ꙗ҆́ꙁыкъ , е҆мꙋже е҆сть г҃ь бг҃ъ е҆го , лю́ди ѧ҆́же и҆ꙁбра̀ въ достоѧ́нїе себѣ · Съ нб҃сѐ приꙁрѣ г҃ь , видѣ всѧ̀ сн҃ы чл҃чьскїѧ · Съ гото́ваго жили́ща свое̑го приꙁрѣ на въсѧ̀ живꙋщ́аѧ на ꙁемлѝ · съꙁдавый на е҆ді́нѣ срⷣца и҆́хъ , раꙁꙋмѣва́ѧѝ на въсѧ̀ дѣла и҆́хъ · не сп҃се́тсѧ цр҃ь мно́гою силою , и҆ и҆споли́нъ не сп҃се́тсѧ мно́жествоⷨ си́лы своеѧ̀ · ло́жь конь въ сп҃се́нїе , въ мно́жествѣ же си́лы своеѧ̀ не сп҃сеⷮсѧ · с҄е ѻ҆́чи гн҃и на боѧ́щаѧсѧ е҆го , ѹ҆пова́ющаѧ на млⷵть е҆го , и҆ꙁба́вити ѿ съмр҃ти дш҃а и҆́хъ , и҆ препита́ти и҆́хъ въ гладъ · дш҃а же на́ша чѧ́етъ г҃а , ꙗ҆́ко помо́щъникъ и҆ ꙁащи́тникъ на́шь е҆сть · ꙗ҆́ко ѻ҆ немъ въꙁвесели́тсѧ срⷣце на́ше , и҆ въ и҆мѧ ст҃о́е е҆го ѹ҆пова́хомъ · бꙋ́ди г҃и млⷵть твоѧ на насъ , ꙗ҆́коже ѹ҆пова́хомъ на́ тѧ · ѱало́м̾ двⷣвъ л҃г , вънегда и҆ꙁмѣнѝ лице свое преⷣ а҆вимеле́ха . и҆ ѿпꙋсти е҆го , и҆ ѿи̑де · Бл҃гословлю г҃а на всѧ̑ко врѣмѧ , вы́нꙋ хвала̀ е҆го въ ѹ҆стѣхъ мои҆́хъ · ѻ҆ г҃ѣ похва́литсѧ дш҃а моѧ , да́ ѹ҆слы́шатъ кроⷮці́и , и҆ въꙁвеселѧтсѧ · въꙁвели́чите г҃а съ мною , и҆ въꙁнесемъ и҆мѧ е҆го въкꙋпѣ · въꙁы́скахъ г҃а , и҆ ѹ҆слы́ша мѧ · и҆ ѿ въсѣх̾ скорбїй мои̑хъ и҆ꙁба́ви мѧ̑ · пристꙋпи́те к немꙋ , и҆ просвѣтитесѧ , и҆ ли́ца ва́ша не постыдѧтсѧ · с҄е ни́щїи въꙁва̀ , и҆ г҃ь ѹ҆слы́ша и҆̀ , и҆ ѿ всѣхъ скорбїй е҆го сп҃се и҆̀ · ѻ҆полчитсѧ а҆г҃глъ гн҃ь ѻ҆крестъ боѧ́щихсѧ е҆го , и҆ и҆ꙁба́витъ иⷯ . Въкꙋсите , и҆ ви́дите , ꙗ҆́ко бл҃гъ г҃ь . бл҃же́нъ мꙋжъ , и҆же ѹ҆пова́етъ нань · бо́итесѧ г҃а въси ст҃їи е҆го , ꙗ҆́ко нѣсть лише́нїѧ боѧ́щим̾сѧ е҆го · бога́тїи ѻ҆бнища́ша и҆ въꙁалка́ша . въꙁыска́ющїѝ же г҃а , не лишатсѧ ѿ въсѧкого бл҃га · прїидѣте чѧ́да , послꙋшаите мене , стра́хꙋ гн҃ю наѹ҆чю ваⷵ · кто е҆сть чл҃къ хотѧѝ живоⷮ , любѧѝ дн҃и ви́дѣти бл҃ги; ѹ҆держи́ ѧ҆ꙁыкъ свой ѿ ꙁла̀ , и҆ ѹ҆стнѣ своѝ е҆же не гл҃ати льсти · ѹ҆клонисѧ ѿ ꙁла̀ , и҆ сътворѝ бл҃го · въꙁыщѝ ми́ръ , и҆ поженѝ и҆̀ . ѻ҆́чи гн҃и на праведныѧ , и҆ ѹ҆ши́ его въ моли́твꙋ и҆́хъ · лице́ же гн҃е на творѧ́щаа ꙁла́а , е҆же потреби́ти ѿ ꙁеⷨлѧ па́мѧть и҆́х̾ · въꙁва́ша пра́венїѝ , и҆ г҃ь ѹ҆слы́ша иⷯ , и҆ ѿ всѣхъ печа́лей иⷯ , и҆ꙁба́ви и҆́хъ · бли́ꙁъ г҃ь съкрꙋше́ныⷯ срⷣцемъ , и҆ смире́нныѧ дх҃омъ сп҃сеⷮ · мно́гы ско́рби пра́веднымъ , и҆ ѿ всⷯѣ и҆хъ и҆ꙁба́витъ ѧ҆̀ г҃ь · храни́тъ г҃ь въсѧ ко́сти и҆х̾ , ни е҆ді́на ѿ нихъ , не съкрꙋши́тсѧ · съмр҃ть грѣшникоⷨ люта̀ , и҆ ненави́дѧщеи пра́веднаго прегрѣшатъ · и҆ꙁба́витъ г҃ь дш҃а рабъ своихъ , и҆ не прегрѣшатъ въси ѹ҆пова́ющеи на́нь · Сла́ва ѱало́мъ давы́довъ , л҃д · Сꙋдѝ г҃и ѻ҆би́дѧщаѧ мѧ , въꙁбранѝ борю́щаѧ мѧ · прїимѝ ѻ҆рꙋжїе и҆ щитъ , и҆ въста́ни въ по́мощь мою · и҆ꙁъсꙋни ѻ҆рꙋжїе , и҆ ꙁаврѝ съпротиⷡ‍҇ гонѧщихъ мѧ̑ · ръцы дш҃и моеи , сп҃сенїе твое е҆смь а҆́ꙁъ  · да посты́дѧтсѧ , и҆ посрамѧⷮсѧ и҆́щꙋщеи дш҃ꙋ мою · да въꙁвратѧⷮсѧ въспѧть , и҆ постыдѧтсѧ мыслѧщеи̑ ми ꙁла́ѧ . да бꙋ́дꙋть ꙗ҆́ко прахъ пред̾ лицемъ вѣтрꙋ , и҆ а҆́г҃глъ гн҃ь ѻ҆скорблѧ́ѧ и҆́хъ · бꙋ́ди пꙋть иⷯ тма̑ и҆ полꙁокъ , и҆ а҆́гг҃лъ гн҃ь погонѧ́а и҆́хъ · ꙗ҆́ко въсꙋ́е съкры́ша ми̑ пагꙋбꙋ сѣти своей , въсꙋе поносиша дш҃и моеи · да прїидетъ е҆мꙋ сѣть ю҆́же не съвѣсть , и҆ лови́тва ю҆́же съкры̀ , да ѻ҆бъи́метъ и҆̀ , и҆ в сѣть да въпаде́тьсѧ въ ню̀ · дш҃а же моѧ въꙁра́дꙋетсѧ ѻ҆ г҃ѣ , въꙁвеселитсѧ ѻ҆ сп҃се́нїи твоемъ · въсѧ̀ кости моѧ рекꙋтъ , г҃и г҃и , кт҄о подо́бенъ тебѣ; и҆ꙁбавлѧ́аѝ ні́ща и҆ꙁ рꙋкъ крѣпльших̾ е҆го , и҆ ни́ща и҆ ѹ҆бо́га ѿ расхыща́ющихъ е҆го · въста́ша ми свѣдѣтеле непра́ведни , ꙗ҆́же не вѣдѧхъ въпрашѧ́хꙋ мѧ · въꙁда́ша ми лꙋка́ваѧ въꙁ бл҃га́ѧ , и҆ беꙁ̾чѧдїе дш҃и мо́ей · а҆́ꙁъ же вънегда ѻ҆нѝ стꙋжа́хꙋ ми , ѻ҆бла́чѧⷯсѧ въ врѣтище · и҆ смирѧхъ посто́мъ дш҃ꙋ мою , и҆ мл҃тва моѧ въ нѣдра́ моѧ вѣꙁврати́тсѧ · ꙗ҆́ко бли́ж̾немꙋ , ꙗ҆́ко братꙋ на́шемꙋ , тако ѹ҆га́жахъ · ꙗ҆́ко пла́чѧ и҆ сѣтꙋѧ , тако смирѧⷯсѧ · и҆ на́ мѧ въꙁвесели́шѧсѧ , и҆ събра́шасѧ · събра́шасѧ на́ мѧ ра́ны , и҆ не чюⷯ . раꙁдѣли́шасѧ , и҆ не ѹ҆мили́шасѧ · и҆скꙋсі́ша мѧ̀ , подража́ша мѧ поⷣража́нїеⷨ , поскрежета́ша на́ мѧ ꙁꙋбы̀ свои́ми · г҃и , къгда ѹ҆ꙁриши; ѹ҆стро́й дш҃ꙋ мою ѿ ꙁлодѣ́иства иⷯ , ѿ ле́въ е҆ді́нороднꙋю мою · И҆сповѣмсѧ тебѣ въ цр҃кви мно́ѕѣ , в̾ лю́дехъ тѧж̾цѣхъ въсхвалю тѧ · да не въꙁрадꙋюⷮ ми сѧ вра́ждꙋющеѝ ми бес пра́вды , ненави́дѧщеѝ м҄ѧ всꙋ́е , и҆ помиꙁа́юще ѻ҆чи́ма · ꙗ҆́ко мн҄ѣ ѹ҆бо ми́рно гл҃ахꙋ , и҆ на гнѣвъ льстѝ помышлѧ́хꙋ · и҆ раꙁши́риша на мѧ ѹ҆ста̀ своѧ , рѣша , бл҃гоже бл҃гоже , видѣша ѻ҆́чи на́ши · ви́дѣлъ е҆си г҃и , да не премолчи́ши , г҃҃и не ѿстꙋпи ѿ мене · въста́ни г҃и , и҆ вонмѝ сꙋд мой . бж҃е мой и҆ г҃и мой на прю мою̀ · сꙋди́ ми̑ г҃и по пра́вдѣ твое́и · г҃и бж҃е мои , и҆ да не пора́дꙋютъ ми сѧ · да не рекꙋтъ въ срⷣцыхъ свои̑хъ , бл҃гоже бл҃гоже дш҃и нашей · и҆ да не рекꙋтъ , пожремъ и҆̀ · да постыдѧ́тсѧ и҆ посрамѧтсѧ вкꙋпѣ ра́дꙋющеѝсѧ ꙁломъ мои҆́мъ · да ѻ҆блекꙋт̾сѧ в стꙋдъ и҆ срамъ велерѣчюю̑щеѝ на мѧ · да въꙁрадꙋютсѧ и҆ въꙁвеселѧтсѧ хотѧщеи пра́вдѣ моей · и҆ рекѹⷮ вы́нꙋ да въꙁвели́читсѧ г҃ь , хотѧ́щеѝ миръ рабꙋ е҆го · и҆ ѧ҆ꙁыкъ мо́и поѹ҆читсѧ пра́вдѣ твое́й , весь дн҃ь хвалѣ твойе · В конеⷰ‍҇ раба бж҃їѧдвⷣа · л҃е Рече ꙁаконопрестꙋ́пныи съгрѣшати в себѣ , нѣ́сть стра́ха бж҃їѧ преⷣ ѻ҆чима е҆го · ꙗ҆́ко ѹ҆льстѝ пред ни́мъ · ѻ҆брѣстѝ беꙁаконїе своѐ , и҆ въꙁненави́дѣти · гл҃ы ѹ҆́стъ е҆го беꙁаконїе и҆ лесть , не въсхотѣ раꙁꙋмѣти да ѹ҆бл҃жиⷮ · беꙁаконїе помы́сли на ло́жи своемъ , предъста̀ всѧ́комꙋ пꙋтѝ не бл҃гꙋ , ѻ҆ ꙁло́бѣ же не негодова̀ · г҃и на́ нб҃си млⷵть твоѧ , и҆ і҆стина твоа̀ до ѻ҆́блакъ · пра́вда твоѧ̀ ꙗ҆́ко го́ры бж҃їѧ , сꙋдбы̀ твоѧ бе́ꙁдна мно́га · чл҃кы и҆ скоты̀ сп҃се́ши г҃и , ꙗ҆́ко ѹ҆мно́жилъ е҆си млⷵть твою бж҃е · сн҃ове же члчⷵтїи въ кровѣ крилꙋ твоею̀ надѣютсѧ · и҆ ѹ҆пию́тсѧ ѿ ѻ҆би́лїа до́мꙋ твое̑го , и҆ пото́комъ пи́ща твоеѧ напои́ши и҆́хъ · ꙗ҆́ко ѿ тебе и҆сто́чникъ животꙋ , въ свѣтѣ тво́емъ ѹ҆́ꙁриⷨ свѣтъ · пробави млⷵть твою вѣ́дꙋщим т҄ѧ , и҆ пра́вдꙋ твою пра́выⷨ срⷣцемъ · да не прїидетъ мн҄ѣ нога̀ горды́нѧ , и҆ рꙋка̀ грѣшничѧ да не поⷣві́житъ мене . та́мо падоша всѝ дѣлающеѝ беꙁако́нїе , и҆ꙁринове́ни быша , и҆ не мо́гꙋтъ ста́ти · Сла́ва ѱлоⷨ дввⷣъ · л҃ѕ · Не ревнꙋй лꙋка́внꙋющиⷨ , ниже ꙁави́ди творѧ́щимъ беꙁаконїе · ꙁане ꙗ҆́ко трава ско́ро и́съшꙋтъ , и҆ ꙗ҆ко ꙁе́лїе ꙁлака ско́ро ѿпадꙋтъ · ѹ҆пова́й на г҃а , и҆ творѝ бл҃госты́ню · и҆ населѝ ꙁе́млю , и҆ ѹ҆пасе́шисѧ в бога́тьствѣ е҆ѧ̀ · наслади́сѧ гв҃и , и҆ да́стъ т҄и проше́нїе срⷣца твое̑го . ѿкры́и къ г҃ꙋ пꙋть твой , и҆ ѹ҆повай на́нь , и҆ тои сътвори́тъ · и҆ і҆ꙁведе́тъ ꙗ҆́ко свѣтъ пра́вдꙋ твою , и҆ сꙋдбꙋ твою ꙗ҆́ко полꙋдн҃е · повини́сѧ гв҃и , и҆ ꙋмоли́ и҆̀ · не ревнꙋй спѣющемꙋ пꙋтеⷨ свои́м , чл҃кꙋ творѧ́щемꙋ ꙁаконопрестꙋпле́нїе · преста́ни ѿ гнѣ́ва , и҆ ѻ҆ста́ви ꙗ҆́рость , не ревнꙋй е҆же лꙋка́в̾новати · ꙗ҆́ко лꙋка́внꙋющеѝ потребѧтсѧ · терпѧ́щеи же г҃а , тїи наслѣдѧтъ ꙁе́млю · и҆ е҆ще ма́ло , и҆ не бꙋдетъ грѣшника , и҆ въꙁы́щеши мѣ́ста е҆го , и҆ не ѻ҆брѧ́щеши · праведницы же наслѣдѧ́тъ ꙁе́млю , и҆ насладѧтсѧ ѻ҆ мно́жествѣ ми́ра · наꙁира́етъ грѣшныи пра́веднаго , и҆ поскреже́щетъ на́нь ꙁꙋбы̀ свои́ми · г҃ь же посмѣ́етсѧ емꙋ , ꙗ҆́ко про́ꙁритъ , ꙗ҆́ко прїиде дн҃ь е҆го · ѻ҆рꙋжїе и҆́ꙁвлекоша грѣшници , напрѧго́шѧ лꙋкъ своѝ · състрѣлѧ́ти нища и҆ ѹ҆бо́га , ꙁакла́ти пра́выѧ срⷣцемъ . ѻ҆рꙋжїе и҆́хъ внидетъ въ срⷣца и҆́хъ , и҆ лꙋ́цы и҆́хъ съкрꙋшатсѧ · лꙋ́че ма́ло пра́веⷣникꙋ , па́че бога́тъства грѣшныхъ мно́га · ꙗ҆́ко мы́шца грѣшныхъ съкрꙋшатсѧ , ѹ҆твержа́ет же правед̾ныѧ г҃ь · съвѣсть г҃ь пꙋти непоро́чьныхъ , и҆ достоѧ́нїе и҆́хъ , в вѣкъ бꙋдетъ · не просты̀дѧтсѧ въ времѧ люто , и҆́ въ дн҃ехъ гла́да насытѧт̾сѧ , ꙗ҆́ко грѣшницы поги́бнꙋт̾ . вра́ѕи же гн҃и кꙋ́пно , просла́витисѧ иⷨ и҆ въꙁнестѝ , и҆́счеꙁа́юще ꙗ҆́ко ды́мъ и҆́счеꙁо́ша · ꙁае҆́млетъ грѣшныи , и҆ не въꙁвраща́етъ . пра́ведный же , щедритъ и҆ дае́тъ · ꙗ҆́ко блⷵвѧщеѝ е҆го наслѣдѧⷮ ꙁе́млю , кленꙋщеѝ же е҆го потребѧⷮсѧ . ѿ г҃а стопы чл҃кꙋ и҆спра́вѧтсѧ , и҆ пꙋтѝ е҆го въсхо́щетъ ѕѣло · е҆гда сѧ паде́тъ , не раꙁбїе́тсѧ , ꙗ҆́ко г҃ь поⷣкрѣплѧ́етъ рꙋкꙋ е҆го · ю҆нѣишїи быхъ , и҆бо съста́рѣхсѧ , и҆ не видѣхъ пра́ведника ѻ҆ста́влена , ниже сѣмени е҆го просѧ́ща хлѣбы · весь дн҃ь ми́лꙋетъ и҆ въꙁаи́мъ дае́тъ пра́ведныи , и҆ сѣмѧ е҆го въ бл҃гослове́нїи бꙋ́детъ · ѹ҆клони́сѧ ѿ ꙁла̀ , и҆ сътворѝ бл҃го , и҆ всели́сѧ въ вѣкъ вѣка · ꙗ҆́ко г҃ь лю́битъ сꙋдъ , и҆ не ѻ҆ста́витъ прпⷣбныхъ свои̑хъ , въ вѣкы съхранѧ́тсѧ · беꙁаконницы же и҆жденꙋтсѧ · и҆ сѣмѧ нечести́выхъ потреби́тсѧ , правеⷣницы же наслѣдѧть ꙁе́млю , и҆ вселѧⷮсѧ въ вѣкъ вѣка на не́й · ѹ҆ста̀ правеⷣнаго поѹ҆чѧ́тсѧ премѹ́дрости , и҆ ѧ҆ꙁыⷦ‍҇ е҆го въꙁ̾гл҃тъ сꙋдъ . ꙁаконъ бг҃а е҆го в̾ срⷣцы е҆го , и҆ не ꙁа́пнꙋтсѧ стопы е҆го · Сматрѧ́етъ грѣшныи пра́веⷣнаго , и҆ і́щетъ е҆же ѹ҆мр҃тви́ти е҆го · г҃ь же не ѻ҆ста́витъ е҆го въ рꙋкꙋ е҆го , ниже ѻ҆сꙋ́дитъ е҆го , е҆гда̀ сꙋ́диⷮ е҆мꙋ · потер̾пѝ г҃а , и҆ съхранѝ пꙋти е҆го · и҆ въꙁнесе́тъ тѧ е҆же наслѣдити ꙁе́млю , вънегда̀ потреблѧ́тисѧ грѣшникомъ , ѹ҆ꙁриши · ви́дѣхъ нечести́ваго превъꙁносѧ́щасѧ , и҆ вы́сѧщасѧ , ꙗ҆ко ке́дры лива́н̾скыѧ · и҆ мимои̑дохъ , и҆ сѐ не бѣ . и҆ вꙁыска́хъ е҆го , и не ѻ҆брѣтесѧ мѣ́сто е҆го · хранѝ неꙁлѻ́бїе , и҆ ви́жⷣъ правотꙋ̀ , ꙗ҆ко е҆сть ѻ҆ста́нокъ чл҃кꙋ ми́рнꙋ , беꙁако́нницы же , потребѧ́тсѧ вкꙋпѣ , ѻ҆ста́нцы же нечести́выхъ потребѧ́тсѧ , сп҃се́нїе же пра́веднымъ ѿ г҃а , и҆ ꙁащи́титель и҆мъ е҆сть въ вре́мѧ ско́рби · помо́жетъ и҆́мъ г҃ь , и҆ і҆ꙁба́витъ иⷯ , и҆ і҆ꙁметъ и҆хъ ѿ грѣшникъ , и҆ сп҃сетъ и҆хъ , ꙗ҆́ко ѹ҆пова́ша на́нь · Сла́ва · ѱлоⷨ двⷣвъ , л҃ꙁ · Вспомина́нїе ѻ҆ сꙋбо́тѣ · Ги҃ не ꙗ҆ростїю твоею ѻ҆бличѝ мене , ни гнѣвоⷨ твои̑мъ покажѝ мене · ꙗ҆ко стрѣ́лы твоѧ ѹ҆нꙁо́ша м҄и , и҆ ѹ҆твердиⷧ‍҇ е҆си на мнѣ рꙋ́кꙋ твою̀ · нѣсть и҆сцѣле́нїѧ въ плоти мое́й ѿ лица̀ гнѣва твоего , нѣсть мира в ко́стеⷯ мои̑хъ ѿ лица̀ грѣхъ мои̑хъ · ꙗ҆́ко беꙁаконїа моа превꙁыдо́ша главꙋ̀ мою , ꙗ҆́ко бремѧ тѧ́жко ѻ҆тѧготѣша на мнѣ · въсмердѣша и҆ съгни́шасѧ ра́ны моѧ , ѿ лица̀ беꙁꙋмїа моего · Пострадахъ и҆ сми́рихсѧ до кконца̀ , весь дн҃ь сѣтꙋѧ хождаⷯ · ꙗ҆́ко лѧдвїа моѧ напо́лнишасѧ порꙋга́нїй , и҆ нѣсть и҆сцѣле́нїа въ плотѝ мое́й · ѻ҆ꙁлоблен̾ быхъ и҆ смириⷯсѧ до ѕѣла , рыкахъ ѿ въꙁдыха́нїа срⷣца моего · г҃и , преⷣ тобо́ю все желанїе мое , и҆ въꙁдыханїе мое ѿ тебѐ не ѹ҆таи̑сѧ · срⷣце мое смꙋтисѧ , ѻ҆ста́ви мѧ си́ла моа̀ . и҆ свⷮѣ ѻ҆чїю моею̀ , и҆ той нѣсть съ мною · Дрꙋ́ꙁи моѝ и҆ і́скрьнїи моѝ , прѧ́мо мнѣ приближишасѧ , и҆ ста́ша · и҆ бли́ж̾нїи моѝ ѿдале́че мене ста́ша , и҆ нꙋж̾дахꙋсѧ и҆щꙋщеѝ дш҃ꙋ мою̀ · И҆ и́щꙋщеѝ ѕлаѧ мн҄ѣ гл҃ахꙋ сꙋе́тнаѧ , и҆ льсти́внаѧ весь дн҃ь поѹ҆ча́хꙋсѧ · а҆́ꙁъ же ꙗ҆́ко глꙋхъ не слышаⷯ , и҆ ꙗ҆́ко нѣмъ не ѿверꙁаѧ ѹ҆стъ своиⷯ · и҆ быхъ ꙗ҆́ко чл҃къ не слы́ша , и҆ не и҆мы̀ въ ѹ҆стѣх̾ свои̑хъ ѻ҆бличе́нїа · ꙗ҆́ко на тѧ г҃и ѹ҆поваⷯ , ты ѹ҆слы́шиши г҃и , б҃е мой · ꙗ҆́ко рѣхъ , да не когда̀ пора́дꙋюⷮ ми сѧ вра́ѕи мои́ . и҆ внегда̀ подвижа́тисѧ нога́мъ моиⷨ , на́ мѧ велерѣчеваша · Ꙗ҆́ко а҆ꙁъ на ра́ны готовъ , и҆ болѣꙁнь моа предо мною е҆сть вынꙋ · Ꙗ҆́ко беꙁако́нїе мое а҆ꙁъ въꙁвѣщꙋ , и҆ попекꙋ́сѧ ѻ҆ грѣсѣ моеⷨ · Враꙁи же моѝ живꙋтъ , и҆ ѹ҆крѣпи́шасѧ па́че мене , и҆ ѹ҆мно́жишасѧ ненави́дѧщеѝ м҄ѧ беꙁ пра́вды · Въꙁдаю́щеѝ м҄и ꙁл҄а въꙁ бл҃гаа , ѻ҆болга́хꙋ мѧ , ꙁане гонѧⷯ блⷵгты́ню · Не ѻ҆стави мене г҃и б҃е мой , не ѿстꙋпѝ ѿ мене · въньмѝ в̾ по́мощь мою , г҃и сп҃се́нїа мое̑го · в коне́цъ , ѻ҆идиѳꙋ́мѣ пѣснь двⷣва , л҃и · Рѣхъ , съхраню̀ пꙋтѝ моѧ̀ , е҆же не съгрѣшати ꙗ҆́ꙁы́ком̾ мои̑мъ · положихъ ѹ҆стоⷨ мои̑мъ храни́ло , внегда въстати грѣшномꙋ предо мною · ѻ҆немѣхъ , и҆ смири́хсѧ , и҆ ѹ҆молчаⷯ ѿ бл҃гъ , и҆ болѣꙁнь моа̀ ѻ҆бновисѧ · съгрѣа́сѧ срⷣце мое въ мнѣ , и҆ в поѹ҆ченїи мое́мъ раꙁгори́тсѧ ѻ҆гнь · гл҃ахъ ꙗ҆ꙁы́комъ моиⷨ , скажи м҄и г҃и кончи́нꙋ мою , и҆ число̀ дн҃їи мои̑хъ кое е҆сть , да раꙁꙋмѣю , что̀ лишаюсѧ а҆ꙁъ · се пѧ́дїю и҆ꙁмѣрены положи́лъ е҆си дн҃и моѧ , и҆ съставъ мой ꙗ҆ко ни въчтоже преⷣ тобою · ѻ҆ба́че всѧческаа сꙋе́та , всѧкъ чл҃къ живыи · и҆́де ѹ҆бо ѻ҆́браꙁоⷨ ходитъ чл҃къ , ѻ҆ба́че въсꙋе́ мѧте́т̾сѧ · съкрывае̑тъ , и҆ не вѣсть комꙋ събираетъ ѧ҆̀ · и҆ нн҃ѣ кт҄о терпѣнїе мое , не г҃ь л҄и; и҆ състаⷡ‍҇ мой ѿ тебе е҆сть · ѿ всѣхъ беꙁако́нїи моиⷯ и҆ꙁба́ви мѧ , поношенїе беꙁꙋ́мномꙋ далъ мѧ е҆си · ѻ҆немѣхъ , и҆ не ѿверꙁо́хъ ѹ҆́стъ свои̑хъ , ꙗ҆ко ты сътвори . ѿста́ви ѿ мене ра́ны твоѧ · ѿ крѣпости бо рꙋки тоеа̀ а҆ꙁъ и҆ꙁчеꙁоⷯ . въ ѻ҆бличенїи ѻ҆ беꙁако́нїи покаꙁалъ е҆си чл҃ка . и҆ и҆стаѧ̑лъ е҆си ꙗ҆́ко паѹ҆чи́нꙋ дш҃ꙋ е҆го , ѻ҆ба́че всꙋе всѧкъ чл҃къ · ѹ҆слы́ши мл҃твꙋ мою г҃и , и҆ моле́нїе мое . внꙋшѝ слеꙁъ моиⷯ , не премолчи , ꙗ҆́ко пресе́лниⷦ‍҇ а҆ꙁъ ѿ тебе , и҆ пришлеⷰ‍҇ , ꙗ҆́҆́коже вси ѿц҃и моѝ · ѻ҆слаби ми , да почїю прежде даже не ѿи̑дꙋ и҆ ктомꙋ̀ не бꙋ́дꙋ · В коⷰ‍҇ ѱлоⷨ двⷣв̾ л҃ѳ Терпѧ̀ потерпѣхъ г҃а , и҆ внѧⷮ ми , и҆ ѹ҆слыши м҃лтвꙋ мою · и҆ въꙁведе мѧ ѿ рова стрⷵте́й , и҆ ѿ тимѣнїа глꙋбины̀ . и҆ поста́ви на ка́мени но́ѕѣ моѝ , и҆́спра́ви стопы̀ моѧ · и҆ вложи въ ѹ҆ста̀ моѧ пѣ́снь но́вꙋ , пѣнїе б҃а на́шего · ѹ҆ꙁрѧт̾ мно́ѕи , и҆ ѹ҆́боѧ́тсѧ , и҆ ѹ҆пова́ютъ на́ г҃а · блаже́нъ мꙋж̾ , е҆мꙋже е҆сть и҆мѧ гн҃е ѹ҆пова́нїе е҆го , и҆ не приꙁрѣв̾ сꙋе́тнаа , и҆ неи̑стовленїа ло́жна · мно́га сътворил̾ е҆си т҄ы г҃и бж҃е мой чюдеса̀ твоа , и҆ помышле́нїеⷨ твои̑мъ нѣ́сть кт҄о ѹ҆подо́биⷮ ти сѧ · Въꙁвѣстиⷯ и҆ гл҃ахъ , ѹ҆мно́жишасѧ паче числа · же́ртвꙋ и҆ приношенїе не въсхотѣ , тѣ́ло же съвершиⷧ‍҇ ми е҆си · всесъжже́нїа и҆ ѻ҆ грѣсѣхъ не вꙁыскаⷧ‍҇ е҆си . тогда рѣх̾ , с҄е прїидꙋ · въ глави́ꙁнѣ книжнѣ пи́шетъ ѻ҆ мнѣ , сътвори́ти во́лю твою б҃е мой въсхотⷯѣ , и҆ ꙁако́нъ твой посредѣ чрева мое̑го · бл҃говѣстиⷯ пра́вдꙋ в̾ цр҃кви мно́ѕѣ , с҄е ѹ҆стнѣ моѝ не въꙁбраню . г҃и т҄ы раꙁꙋмѣ · пра́вдꙋ твою не съкрыⷯ въ срⷣци мое́мъ , и҆стинꙋ твою и҆ сп҃се́нїе твое рѣхъ · не съкрыⷯ млⷵть твою , и҆ и́стинꙋ твою ѿ со́нма мно́га · ты же г҃и не ѹ҆да́ли щедро́тъ твои̑хъ ѿ мене , млⷵть твоѧ и҆ и҆стина твоа вы́нꙋ ꙁастꙋпи́ста мѧ · Ꙗ҆́ко ѻ҆держа́ша мѧ ꙁла , и҆мже нѣсть числа̀ . постиго́ша мѧ беꙁако́нїѧ моѧ , и҆ не въꙁмого́хъ ꙁрѣти · ѹ҆мно́жишасѧ паче власъ главы моеѧ̀ , и҆ срⷣце мое ѻ҆ста́ви мѧ · блг҃оволи г҃и и҆ꙁбавити мѧ , г҃и помощѝ м҄и потщисѧ · да постыдѧтсѧ и҆ посрамѧтсѧ вкꙋ́пѣ и҆щꙋщеѝ дш҃ꙋ мою , и҆ꙁѧтѝ ю҆̀ · да въꙁвратѧтсѧ въспѧть и҆ постыдѧтсѧ хотѧ́щеѝ м҄и ꙁлаа · да прїимꙋтъ а҆́бїе стꙋдъ свой , гл҃ющеѝ м҄и , бл҃гоже бл҃гоже · да въꙁрадꙋютсѧ и҆ въꙁвеселѧтсѧ ѻ҆ тебѣ , вси и҆щꙋщеѝ тебѐ г҃и · и҆ рекꙋтъ . вы́нꙋ да въꙁвели́читсѧ г҃ь , любѧщеѝ сп҃се́нїе твое · А҆ꙁ̾ же ѹ҆богъ е҆смь и҆ ни́щъ , г҃ь попече́нїе мое · Помощникъ мой и҆ ꙁащититель мои е҆си ты , б҃е мой , не ꙁакоснѝ · Слава · В коне́цъ ѱлоⷨ двⷣвъ · м҃ · Блаже́нъ раꙁꙋмѣва́ай на ни́ща и҆ ѹ҆бо́га , в̾ дн҃ь лютъ и҆ꙁбавитъ и҆̀ г҃ь · г҃ь съхраниⷮ и҆̀ , и҆ живитъ и҆̀ , и҆ ѹ҆блажиⷮ и҆̀ на ꙁемлѝ , и҆ не преда́стъ е҆го в рꙋкы врагомъ е҆го · г҃ь помо́жеⷮ е҆мꙋ на ѻ҆дрѣ болѣꙁни е҆го , все ло́же е҆го ѻ҆братилъ е҆си в болѣꙁни е҆го · а҆ꙁъ рѣхъ , г҃и поми́лꙋй мѧ , и҆сцѣлѝ дш҃ꙋ мою , ꙗ҆́ко съгрѣшиⷯ ти · враѕи моѝ рѣша мнѣ ꙁла́а , когда̀ ѹ҆мретъ и҆ поги́бнетъ и҆мѧ е҆го; и҆ вхождаше ви́дѣти , всꙋ́е гл҃аше срⷣце е҆го . събра̀ беꙁако́нїе е҆мꙋ , и҆схождааше вонъ , и҆ гл҃аше в̾кꙋ́пѣ · На́ мѧ шепта́хꙋ вс҄и вра́ѕи моѝ , на́ мѧ помышлѧ́хꙋ ꙁла́ѧ мн҄ѣ · сло́во ꙁако́нопрестꙋпно въъꙁложиша на́ мѧ , е҆да̀ спѧѝ не приложитъ въскрⷵнꙋти; и҆бо чл҃къ ми́ра моего наньже ѹ҆повах̾ , ꙗ҆́дыи хлѣбы моа , въꙁвеличи на́ мѧ пѧ́тꙋ · ты же г҃и поми́лꙋй м҄ѧ и҆ въꙁдви́гни мѧ , и҆ въꙁдамъ и҆м̾ · ѻ҆ семъ поꙁнаⷯ ꙗ҆́ко въсхотѣ мѧ , ꙗ҆́ко не въꙁрадꙋ́етсѧ враⷢ‍҇ мой ѻ҆ мн҄ѣ · Мене же ꙁа неꙁло́бїе приѧ́тъ , и҆ ѹ҆тверди́л̾ мѧ е҆си преⷣ собо́ю в̾ вѣкъ · Блгⷵве́нъ г҃ь бг҃ъ і҆ил҃евъ , ѿ вѣка и҆ до́ вѣка . бꙋ́детъ бꙋ́дет̾ · в конеⷰ‍҇ , ра́ꙁꙋм̾ сн҃в̾ коре́ѻ҆в̾ , м҃а . Им̾же ѻ҆́браꙁомъ жела́етъ е҆ле́нь на и҆сточникы водны́а , сі́це жела́етъ дш҃а моѧ к тебѣ бж҃е · въꙁжада дш҃а моѧ к̾ б҃ꙋ , крѣпкомꙋ , живо́мꙋ · когда прїидꙋ , и҆ ꙗ҆влюсѧ лицꙋ бж҃їю; быша сле́ꙁы моѧ мнѣ хлѣбъ дн҃ь и҆ ноⷳ‍҇ , внегда гл҃ати м҄и на всѧ́къ дн҃ь , гдѣ е҆сть б҃ъ твой; Сїа помѧнꙋхъ , и҆ и҆ꙁлїахъ на́ мѧ дш҃ꙋ мою , ꙗ҆́ко проидꙋ̀ в мѣсто кро́ва ди́вна , да́же до до́мꙋ бж҃їа , въ гласѣ ра́дованїа , и҆ и҆сповѣданїа шꙋма праꙁнⷣꙋющаго · в̾скꙋ́ю приско́рбна е҆си дш҃е моѧ , и҆ в̾скꙋю съмꙋща́еши мѧ; ѹ҆пова́й на́ б҃а , ꙗ҆́ко и҆сповѣмсѧ е҆мꙋ , сп҃се́нїе лицꙋ мое̑мꙋ и҆ б҃ъ мои · къ мнѣ дш҃а моѧ смꙋтисѧ , сего ради помѧнꙋхъ т҄ѧ ѿ ꙁемлѧ и҆ѻ҆рда́нскы і҆ е҆рмонїимскы , ѿ горы ма́лы · беꙁнⷣа бе́ꙁднꙋ приꙁываеⷮ , въ гласѣ хлѧ́бїи твои̑х̾ · вс҄ѧ высоты̀ твоѧ̀ и҆ волны̀ твоа по мнѣ преидо́ша · в дн҃ь ꙁаповѣсть г҃ь млⷵть свою , и҆ но́щїю пѣснь е҆го ѿ мене · мл҃тва б҃ꙋ живота̀ мое̑го , рекꙋ̀ б҃ꙋ , ꙁастꙋ́пникъ мой е҆си · Почто̀ мѧ ꙁабы̀ , и҆ в̾скꙋ́ю сѣтꙋа хождꙋ внегда стꙋжа́етъ ми врагъ; Внегда съкрꙋшахꙋсѧ кости моѧ , понашахꙋ ми враѕи моѝ · в̾негда гл҃ати и҆мъ мн҄ѣ на всѧⷦ‍҇ дн҃ь , гд̑ѣ е҆сть б҃ъ твой; Вскꙋю прискорбна е҆си дш҃е моѧ̀ , и҆ в̾скꙋю смꙋща́еши мѧ̀; ѹ҆повай на́ б҃а , ꙗ҆́ко и҆сповѣмсѧ̀ е҆мꙋ . сп҃се́нїе лицꙋ моемꙋ , и҆ б҃ъ мой · ѱлоⷨ двⷣвъ м҃в , неѻ҆пі́санъ ѿ е҆вре́й · Сꙋдѝ ми бж҃е , и҆ раꙁсꙋдѝ прю мою , ѿ ꙗ҆ꙁы́ка непреподо́б̾на , ѿ чл҃ка неправеⷣна и҆ льсти́ва и҆ꙁба́ви м҄ѧ · Ꙗ҆́ко т҄ы е҆си бж҃е держа́ва моѧ̀ , в̾скꙋ́ю ѿри́нꙋ мѧ , и҆ в̾скꙋю сѣтꙋѧ хожⷣꙋ внегда стꙋжа́етъ врагъ ; посли свⷮѣ твой , и҆ і́стинꙋ твою . та̀ м҄ѧ наста́виста , и҆ в̾ведо́ста м҄ѧ в̾ горꙋ ст҃ꙋ́ю твою , и҆ в̾ жилѝща твоѧ · И҆ в̾ни́дꙋ к̾ жертвеникꙋ бж҃їю , к̾ бг҃ꙋ веселѧщемꙋ ю́ность мою · и҆сповѣмсѧ тебѣ в̾ гꙋ́слеⷯ б҃е , б҃е мой · Вскꙋю́ прі́ско́рбна е҆си дш҃е моѧ̀ , и҆ в̾скꙋю смꙋща́еши м҄ѧ; ѹ҆повай на́ б҃а , ꙗ҆́ко и҆сповѣмсѧ е҆мꙋ . сп҃се́нїе лица̀ мое̑̑го , и҆ бг҃ъ мой · Сла́ва · В конеⷰ‍҇ , сн҃въ коре́ѻⷡ‍҇ , раꙁꙋмъ · м҃г · Бе҃ ѹ҆ши́ма на́шіма ѹ҆слы́шахоⷨ , и҆ ѿц҃ы на́ши въꙁвѣсті́ша нам̾ · дѣ́ло , е҆же съдѣ́ла въ дн҃ехъ иⷯ , въ дн҃ех̾ пе́рвыⷯ · Рꙋка̀ твоѧ̀ ꙗ҆ꙁы́кы потребѝ и҆ насади ѧ҆̀ · ѻ҆ꙁло́би лю́ди , и҆ і҆ꙁгна ѧ҆̀ · не ѻ҆рꙋжїем̾ бо свои̑м̾ наслѣдиша ꙁе́млю , и҆ мы́шца и҆х̾ не сп҃сѐ иⷯ · н҄о десни́ца твоѧ̀ и҆ мы́шца твоѧ̀ , и҆ просвѣщенїе лица твое̑го , ꙗ҆́ко бл҃говолил̾ е҆си в нихъ · Ты е҆си саⷨ цр҃ю мой и҆ б҃е мой , ꙁаповѣдааѝ сп҃се́нїа і҆а́ковлѧ · ѻ҆ тебѣ врагы̀ на́ша и҆ꙁбодемъ рогы̀ , и҆ ѻ҆ и́мени твое̑м̾ ѹ҆ничижи́м̾ въста́ющаа на ны · не на лꙋкъ бо̑ мой ѹ҆пова́ю , и҆ ѻ҆рꙋжїе мое не сп҃се́т̾ мене · спⷵлъ бо е҆си насъ ѿ стꙋжа́ющыⷯ нам̾ , и҆ ненавидѧщиⷯ насъ посрамилъ е҆си · ѻ҆́ бѕ҃ѣ похва́лимсѧ весь дн҃ь , и҆ ѻ҆ и́мени твоеⷨ и҆сповѣмысѧ въ вѣкы · Нн҃ѣ же ѿри́нꙋ , и҆ посрамилъ е҆си наⷵ , и҆ не и҆ꙁы́деши б҃е в си́лахъ на́шиⷯ · Въꙁвратил̾ е҆си наⷵ в̾спѧть при враѕѣх̾ нашиⷯ , и҆ ненави́дѧщеи насъ расхыща́хꙋ себѣ · дал̾ е҆си насъ ꙗ҆́ко ѻ҆вцѧ снѣди , и҆ въ ꙗ҆ꙁы́цехъ раꙁ̾сѣѧлъ ны е҆си · ѿдастъ люди своѧ бес цѣны̀ , и҆ не бѣ мно́жество в̾ восклица́ниⷯ на́шиⷯ · Положилъ е҆си наⷵ поношенїе съсѣ́домъ на́шим̾ , подража́нїе и҆ порꙋга́нїе сꙋщыⷨ ѻ҆крⷵтъ насъ · положилъ е҆си наⷵ в̾ при́тчꙋ въ ꙗ҆́ꙁы́цеⷯ , покива́нїю главѣ в лю́деⷯ · Ве́сь дн҃ь сраⷨ мой предо́ мною е҆сть , и҆ стꙋдъ лица̀ мое̑го покры̀ мѧ · ѿ гласа понаша́ющиⷯ и҆ ѻ҆клевета́ющыⷯ , ѿ лица̀ вражїѧ и҆ і҆ꙁгонѧ́щаго · Сїа вс҄ѧ прїидо́ша на ны , и҆ не ꙁабы́хом̾ тебѐ , и҆ не непра́вдихоⷨ в̾ ꙁавѣтѣ твое́мъ . и҆ не ѿстꙋпѝ въспѧть срⷣце на́ше , и҆ ѹ҆клонил̾ е҆си стеѕѧ на́ша ѿ пꙋтѝ твое̑го · ꙗ҆́ко смириⷧ‍҇ е҆си наⷵ на мѣ́стѣ ѻ҆ꙁлобле́нїѧ , и҆ прикры̀ н҄ы сѣнь смертнаѧ · А҆́ще ꙁабы́хом̾ и́мѧ б҃а на́шего , и҆ а́ще въꙁдѣхоⷨ рꙋ́ки на́ша к̾ бг҃ꙋ чюжемꙋ , не бг҃ъ ли вꙁы́щетъ сихъ; той б҄о совѣсть таи́ннаѧ срⷣца · Ꙗ҆́ко тебе ради ѹ҆мерщ̾вѧ́еми е҆смы весь дн҃ь , в̾мѣнихомсѧ ꙗ҆́ко ѻ҆вцѧ̀ ꙁаколенїа · в̾ста́ни , въскꙋ́ю спи́ши г҃и; въскрⷵни , и҆ не ѿри́ни до конца · в̾скꙋю лице твое ѿвраща́еши , ꙁабыва́еши ни́щетꙋ на́шꙋ и҆ печаль на́шꙋ; ꙗ҆́ко смирисѧ в̾ перьсть дш҃а на́ша , прилпе ꙁемли ѹ҆тро́ба на́ша · Въскрⷵни г҃и , помоѕѝ наⷨ , и҆ и҆ꙁба́ви насъ и҆мени ради твое̑го · В конеⷰ‍҇ , ѻ҆ и҆ꙁмѣншиⷯсѧ сн҃в̾ коре́ѻⷡ‍҇ в̾ ра́ꙁⷨꙋ , пѣснь ѻ҆ въꙁлюбленнеⷨ м҃д Ѿры́гнꙋ срⷣце мое сло́во бл҃го , гл҃ю а҆́ꙁъ дѣла моѧ цр҃е́ви · Ꙗ҆́ꙁыⷦ‍҇ мой , трость кни́жника скоропі́сца · красе́нъ добро́тою паче сн҃въ члчⷵкыⷯ , и҆ꙁлїа́сѧ блгⷣдть въ ѹ҆стнаⷯ твои̑х̾ , сего ради блⷵви тѧ б҃ъ в̾ вѣкъ · Препоѧ́ши ѻ҆рꙋжїе свое по́ бедрѣ твой си́лне · Красото́ю твоею̀ и҆ добро́тою твоею̀ , и҆ налѧци , и҆ ѹ҆спѣва́й , и҆ црⷵтвꙋй · и҆́стины раⷣ‍ꙵ и҆ кро́тости и҆ пра́вды , и҆ наста́виⷮ тѧ ди́вно десни́ца твоѧ̀ · стрѣлы твоѧ и҆ꙁ̾ѻщре́ны си́лне , людїе поⷣ тобою падꙋт̾ , в̾ срⷣци врагъ цр҃е́въ · прⷵтлъ твой б҃е в̾ вѣкъ вѣка , же́ꙁлъ пра́вости , же́ꙁлъ црⷵтвїа твоего · въꙁлюбилъ е҆си правдꙋ , и҆ въꙁненави́дѣ беꙁаконїе · Сего ради пома́ꙁа т҄ѧ бж҃е б҃ъ твой , е҆ле́ѻ҆мъ радости паче прича́стникъ твоиⷯ · Ꙁмѷрна и҆ стакти и҆ касі́а , ѿ ри́ꙁъ твоиⷯ , ѿ тѧжести слоновых̾ , и҆ꙁ ниⷯже въꙁвесели́ша т҄ѧ дще́рѧ цре́й въ чⷵтѝ твоей · Преⷣста цр҃ца ѻ҆деснꙋ́ю тебе , в ри́ꙁаⷯ поꙁлаще́ннахъ ѻ҆дѣа́на , преѹ҆краше́нна · Слы́ши дщѝ , и҆ ви́ждь , и҆ приклонѝ ѹ҆хо твоѐ , и҆ ꙁабꙋ́ди лю́ди твоѧ , и҆ домъ ѿц҃а твоего · И҆ вожделѣеⷮ цр҃ь добро́тѣ твой , ꙗ҆́ко той е҆сть г҃ь твой , и҆ поклони́шисѧ е҆мꙋ · и҆ дщѝ ти́рова съ да́ры , лицꙋ твое̑мꙋ помо́лѧтсѧ бога́тїи людьстїи · Всѧ̀ сла́ва дщере цр҃е́вы в̾нꙋт́рь , рѧсны̀ ꙁлаты́ми ѻ҆дѣа́на преѹ҆краше́на · приведꙋтсѧ цр҃ю дв҃ы в̾ слѣдъ еѧ̀ , бли́ж̾нѧа̀ еѧ̀ приведꙋт́сѧ тебѣ , приведꙋт́сѧ въ весе́лїе и҆ радость . в̾ведꙋтсѧ в̾ цр҃ковь цр҃е́вꙋ · Вмѣ́сто ѿц҃ъ твоиⷯ быша сн҃ове твоѝ , ѹ҆ста́виши иⷯ кн҃ѕѧ по все́й ꙁемлѝ · Помѧнꙋ̀ и҆́мѧ твоѐ во всѧ́коⷨ ро́дѣ и҆ ро́дѣ · Сего ради людїе и҆сповѣдѧтсѧ тебѣ в̾ вѣк̾ , и҆ въ вѣк̾ вѣка · В конеⷰ‍҇ , сн҃въ , коре́ѻ҆въ , ѻ҆ таи́нныⷯ ѱало́мъ , м҃е · Бг҃ъ намъ прибѣжище и҆ си́ла , помо́щникъ в̾ скорбехъ ѻ҆брѣтших̾ ны ѕѣло · Сего ради не ѹ҆бои́мсѧ в̾негда смꙋщае̑тсѧ ꙁемлѧ , и҆ прелагаюⷮсѧ го́ры в срⷣцѧ морскаѧ · Въꙁ̾шꙋмѣша и҆ смꙋти́шасѧ во́ды и҆х̾ , смꙋти́шасѧ го́ры крѣпостїю е҆го · Рѣчнаѧ ѹ҆стромле́нїа веселѧтъ граⷣ бж҃їи , ѻ҆ст҃илъ е҆сть село̀ свое вы́шнїи · Бг҃ъ посредѣ е҆го , и҆ не подви́житсѧ , помо́жетъ е҆мꙋ бг҃ъ ѹ҆́тро ꙁаѹ҆́тра · Смꙋтишасѧ ꙗ҆ꙁы́ци , ѹ҆клони́шасѧ црⷵтвїа , дастъ глаⷵ свой вы́шнїи , потрѧсе́сѧ ꙁемлѧ · г҃ь силъ с на́ми , ꙁастꙋ́пниⷦ‍҇ нашь бг҃ъ і҆а́ковль · Прїидѣте , и҆ ви́дѣте дѣ́ла бж҃їѧ , ꙗ҆же положи чюдеса̀ на ꙁемлѝ , ѿе̑млѧ бра́ни до конца ꙁемли · Лꙋ́къ съкрꙋшиⷮ , и҆ сло́митъ ѻ҆рꙋжїе , и҆ щиты̀ съж̾жеⷮ ѻ҆гнемъ · ѹ҆пра́ꙁнⷣитесѧ , и҆ раꙁꙋмѣите , ꙗ҆ко а҆ꙁъ е҆смь бг҃ъ . въꙁнесꙋ́сѧ въ ꙗ҆́ꙁы́цеⷯ , въꙁнесꙋ́сѧ на ꙁеⷨлѝ · г҃ь си́лъ с нами , ꙁастꙋ́пникъ на́шъ бг҃ъ і҆а́ковлъ · Сла́ва · В конеⷰ‍҇ сн҃въ коре́ѻⷡ‍҇ . ѱалоⷨ , м҃ѕ · кⷴ‍҇а ꙁ҃ · Вси ꙗ҆ꙁы́цы въсплеща́те рꙋка́ми , въскли́кнѣте бг҃ꙋ гла́сомъ ра́дости . ꙗ҆́ко г҃ь вы́ш̾нїи , стра́шенъ , цр҃ь ве́леи по всеи ꙁеⷨлѝ , покори люⷣ‍ꙵ наⷨ , и҆ ꙗ҆ꙁы́кы поⷣ ногы на́шѧ · и҆ꙁбра на́м̾ достоа́нїе свое , добро́тꙋ і҆а́ковлю ю҆̀же въꙁлюбѝ · в̾ꙁы́де б҃ъ в̾ въскликнове́нїи , г҃ь въ гла́сѣ трꙋ́бнѣ · по́йте б҃ꙋ на́шемꙋ , по́ите . по́ите цр҃е́ви на́шемꙋ , по́ите · ꙗ҆́ко цр҃ь всей ꙁеⷨли б҃ъ , по́ите раꙁꙋ́мно · Въц҃ри́сѧ б҃ъ наⷣ ꙗ҆́ꙁы́кы , б҃ъ сѣди́тъ на престо́лѣ ст҃ѣм̾ свое̑мъ · Кн҃ѕи люⷣстїи събра́шасѧ съ бм҃ъ а҆враа́млем̾ , ꙗ҆́ко бж҃їи держа́внїи ꙁемли ѕѣло̀ въꙁнесо́шасѧ · Пѣснь ѱалма , сн҃въ коре́ѻвъ , втораго сꙋбо́ты , м҃ꙁ · Ве́леи г҃ь , и҆ хваленъ ѕѣло , в̾ градѣ бг҃а нашего , в̾ горѣ ст҃ѣй е҆го , бл҃гокоре́нномъ ра́дованїем̾ всеѧ̀ ꙁемлѧ̀ , го́ры сїѻ́нскїа ре́бра сѣ́верова , граⷣ цр҃ѧ вели́каго · бг҃ъ в тѧжестеⷯ е҆го ꙁна́ем̾ е҆сть , е҆гда ꙁастꙋпа́етъ и҆̀ · ꙗ҆ко с҄е цр҃їе ꙁем̾стїи събра́шасѧ , снидошасѧ в̾кꙋ́пѣ · тїи видѣвше та́ко диви́шасѧ , смꙋти́шасѧ поⷣвиꙁа́шасѧ , тре́петъ прїа́тъ ѧ҆̀ · т҄ꙋ болѣꙁни ꙗ҆́ко раждающой , дх҃омъ бꙋрноⷨ съкрꙋши́ши кораблѧ̀ ѳарсїискїа · ꙗ҆́коже слы́шахом̾ , тако и҆ видѣхоⷨ . въ градѣ г҃а си́лъ , въ градѣ бг҃а на́шего · б҃ъ ѻ҆снова̀ и҆̀ в̾ вѣкъ · Прїа́хомъ б҃е млⷵть твою , посредѣ людїи твоиⷯ · по́ и҆мени твое̑мꙋ бж҃е , та́ко и҆ хвала̀ твоѧ̀ на концыⷯ ꙁемлѧ̀ , пра́вды и҆сполнь десни́ца твоѧ · да въꙁвесели́т̾сѧ гора сїѻ́нскаѧ , и҆ въꙁрадꙋютсѧ дще́рѧ і҆ю̑де́йскыѧ , сꙋдебъ ради твои̑хъ г҃и · ѻ҆быдѣте сїѻ́нъ , и҆ прїимѣте и҆̀ , въꙁвѣсти́те в̾ столпⷯѣ е҆го · положи́те срⷣца ва́ша в҄ си́лꙋ е҆го , и҆ раꙁдѣли́те домъ е҆го , ꙗ҆́ко да повѣ́сте в ро́дѣ и҆номъ · ꙗ҆́ко то́и е҆сть б҃ъ нашъ в вѣкъ , и҆ въ вѣкъ вѣка , то́и ѹ҆пасе́тъ насъ въ вѣ́кы · В конеⷰ‍҇ сн҃въ коре́ѻвъ , ѱалоⷨ , м҃и · Ѹ҆слы́шите сїѧ вс҄и ꙗ҆ꙁы́цы , вънꙋши́те вс҄и живꙋщеѝ по вселе́ннѣй · ꙁемнїи же , и҆ сн҃ве члчⷵтїи , в̾кꙋ́пѣ богатъ и҆ ѹ҆богъ · ѹ҆ста̀ моѧ̀ въꙁ̾гл҃тюъ премꙋ́дрость , и҆ поѹ҆че́нїе срⷣца мое̑го ра́ꙁѹⷨ · Приклоню въ притчѧⷯ ѹ҆хо мое , ѿве́рꙁꙋ въ ѱалты́ри гана́нїе мое , в̾скꙋю бою́сѧ в̾ дн҃ь лют̾; беꙁако́нїе пѧты̀ моеа̀ ѻ҆быдеⷮ м҄ѧ · надѣющеѝсѧ си́лѣ своей , и҆ мно́жествоⷨ бога́т̾ства свое̑го хвалѧ́щесѧ · браⷮ не и҆ꙁба́витъ , и҆ꙁба́вить л҄и чл҃къ; не дастъ бг҃ꙋ и҆ꙁмѣны ꙁа сѧ , и҆ цѣнꙋ ꙁбавле́нїа дш҃а своеа̀ , и҆ ѹ҆трꙋди́сѧ в̾ вѣкъ , и҆ живъ бꙋдет̾ до конца · не ѹ҆ꙁритъ па́гꙋбы , е҆гда ви́дитъ премꙋ́дрыѧ ѹ҆мира́ющѧ · в̾кꙋ́пѣ беꙁꙋ́менъ и҆ несмы́сленъ поги́бнета , и҆ ѻ҆ста́вѧⷮ чюжи́мъ богатъство свое , и҆ гро́би и҆хъ , жили́ща и҆хъ в̾ вѣкъ · селе́нїа и҆хъ в ро́дъ и҆ ро́дъ , нареко́ша и҆мена̀ своѧ на ꙁемных̾  · И҆ чл҃къ въ честѝ сый не раꙁꙋмѣ , приложи́сѧ скотомъ несмы́сленымъ , и҆ ѹ҆подобисѧ и҆мъ · Сей пꙋть иⷯ съблаꙁнъ иⷨ , и҆ по си́х̾ въ ѹ҆стѣхъ своиⷯ бл҃гои̑ꙁво́лѧⷮ · Ꙗ҆́ко ѻ҆вцѧ въ а́дѣ положе́ни сꙋть , смерть ѹ҆пасе́тъ и҆х̾ , и҆ ѻ҆блада́ютъ и҆ми пра́вїи ꙁаѹ҆тра , и҆ по́мощъ и҆хъ ѻ҆бетшае̑тъ въ а҆дѣ , ѿ сла́вы своеа̀ и҆ꙁриновени бы́ша · ѻ҆баче б҃ъ и҆ꙁба́віⷮ дш҃ꙋ мою̀ и҆ꙁ рꙋкы а҆́довы , е҆гда прїеⷨлеⷮ мѧ · не ѹбо́йсѧ , е҆гда раꙁбога́тѣетъ чл҃къ , и҆ли е҆гда ѹ҆мно́житсѧ сла́ва до́мꙋ е҆го · Ꙗ҆́ко е҆гда ѹ҆мира́етъ , не ѻ҆ста́вит̾ ли вс҄ѧ , ниже сни́детъ с ни́мъ слава е҆го . ꙗ҆́ко дш҃а е҆го во животѣ е҆го блⷵви́тсѧ , и҆сповѣсть ти сѧ е҆гда бл҃го сътвори́ши е҆мꙋ · вселитсѧ да́же до ро́да ѿц҃ь свои́хъ , да́же до́ вѣка не ѹ́ꙁритъ свѣта · и҆ чл҃къ въ чⷵти сый не раꙁꙋмѣ , приложи́сѧ скотѣхъ несмы́сленыⷯ , и҆ ѹ҆подо́бисѧ иⷨ · Слаⷡ‍҇ , ѱлоⷨ а҆са́фовъ м҃ѳ · Бг҃ъ бг҃о́мъ г҃ь гл҃а , и҆ приꙁва ꙁе́млю , ѿ въстокъ сл҃нца до ꙁападъ . ѿ сїѻ́на бл҃голѣпїе красоты е҆го · Бг҃ъ ꙗ҆вѣ прїидетъ , б҃ъ нашъ , и҆ не премолчи́тъ · ѻ҆́гнь преⷣ ни́мъ въꙁгори́тсѧ · и҆ ѻ́крестъ е҆го бꙋ́рѧ ѕѣлна · Приꙁоветъ нб҃о свы́ше , и҆ ꙁемлю раꙁ̾сꙋди́ти лю́ди своѧ · Съберѣте е҆мꙋ прпⷣбныѧ е҆го , ꙁавѣща́ющаѧ ꙁавѣт̾ е҆го ѻ҆ жертваⷯ · и҆ въꙁвѣстѧтъ нб҃са пра́вдꙋ е҆го , ꙗ҆́ко бг҃ъ сꙋдїи е҆сть · Слы́шите людїе моѝ , и҆ въꙁг҃лю вамъ і҆ил҃ю , И҆ ꙁасвѣдительствꙋю т҄и . бг҃ъ бг҃ъ твой е҆смь а҆ꙁъ · не ѻ҆ жертвах̾ твои̑хъ ѻ҆бличю̀ т҄ѧ , вс҄есож̾женїа же предо мно́ю сꙋть вы́нꙋ · не прїимꙋ ѿ домꙋ твоего телцѧ̀ , ни ѿ стⷣа твои̑хъ коꙁлы̀ · Ꙗ҆́ко моѝ сꙋть вс҄и ѕвѣ́рїе дꙋбра́внїи , скоти в горахъ и҆ въло́ве · Поꙁн҄ахъ вс҄ѧ птица небесныѧ , и҆ красота се́льнаа̀ съ мною е҆сть; А҆́ще вꙁа́лчю , не рекꙋ тебѣ · моѧ̀ бо е҆сть вселе́н̾наѧ , и҆ и҆сполне́нїе е҆ѧ̀ · е҆да ѧ́мъ мѧса̀ ю́нча; и҆ли кро́вь коꙁлїю пїю; пожрѝ бв҃и жер̾твꙋ хвалѣ , и҆ въꙁда́ждь вы́шнемꙋ ѻ҆бѣты твоѧ · И҆ приꙁовѝ м҄ѧ в̾ дн҃ь печѧ́ли твоеа , и҆ и҆ꙁба́влю т҄ѧ , и҆ просла́виши м҄ѧ · Грѣшникꙋ же рече бг҃ъ , в̾скꙋ́ю ты повѣдаеши ѻ҆правⷣанїѧ моѧ , и҆ въспрїе́млеши ꙁавѣтъ мои ѹ҆сты̀ твои́ми; Ты же въꙁненавидѣ накаꙁа́нїе , и҆ ѿврьже словеса моѧ в̾спѧть; А҆ще видѧше та́тѧ , теча́ше с нимъ , и҆ съ прелюбодѣе́мъ ѹ҆ча́стїе свое полага́ше · Ѹ҆ста твоа̀ ѹ҆мно́жиша ꙁло́бꙋ , и҆ ꙗ҆ꙁы́къ твой съплета́ше льще́нїѧ · Сѣдѧ на брата́ своего клевета́ше , и҆ на сн҃а мт҃ре свое̑ѧ полага́ше събла́ꙁнъ · Сїѧ сътворилъ е҆си , и҆ ѹ҆молчах̾ · въꙁнепщевалъ е҆си беꙁаконїе , ꙗ҆́ко бꙋдꙋ тебѣ подо́бенъ · ѻ҆бличю́ т҄ѧ , и҆ предьпоста́влю пред̾ лицемъ твои́мъ грѣхи твоѧ · раꙁꙋмѣте же сїѧ̀ ꙁабываю́щеѝ бг҃а , да не когда̀ похи́титъ , и҆ не бꙋ́детъ и҆ꙁбавлѧаѝ , жертва хвалѣ просла́вит м҄ѧ , и҆ т҄ꙋ пꙋть , и҆мъже ꙗ҆́влѧ е҆мꙋ сп҃се́нїе мое · В конеⷰ‍҇ ѱлоⷨ двⷣвъ н҃ · внегда прїити к немꙋ наѳа́нꙋ пррⷪ‍҇кꙋ · е҆гда вниде к вирсавеѝ к женѣ ѹ҆рїевѣ · Поми́лꙋи м҄ѧ бж҃е , по велицей млⷵти твоей · И҆ по мно́жествꙋ щедро́т̾ твои̑хъ , ѻ҆цысти беꙁако́нїа моа̀ · наи̑паче ѻ҆мы́и мѧ ѿ беꙁако́нїѧ мое̑го̀ , и҆ ѿ грѣха̀ мое̑го̀ ѻ҆чисти м҄ѧ · ꙗ҆́ко беꙁако́нїе моѐ а҆ꙁъ ꙁна́ю , и҆ грѣх̾ мой предо мною е҆сть вынꙋ · тебѣ е҆ді́номꙋ съгрѣшихъ , и҆ лꙋка́вое преⷣ тобою сътворихъ · ꙗ҆́ко да ѻ҆правди́шисѧ в̾ слов̾есѣхъ свои̑хъ , и҆ побѣдиши внегда сꙋдити т҄и · Се б҄о въ беꙁако́нихъ ꙁачатъ е҆смь , и҆ въ грѣсѣхъ роди м҄ѧ мт҃и моа · сѐ б҄о и́стинꙋ въꙁлюбилъ е҆си , беꙁвѣстнаѧ и҆ та́иннаѧ премꙋдрости твоеа̀ ꙗ҆́ви́л̾ м҄и е҆си · ѻ҆кропи́ши м҄ѧ ѷссо́помъ , и҆ ѻ҆чи́щꙋсѧ . ѻ҆мые́ши м҄ѧ , и҆ паче снѣга ѹ҆бѣлю́сѧ · слꙋ́хꙋ мое̑мꙋ даси ра́дость и҆ веселїе , въꙁрадꙋютсѧ костѝ смире́нныѧ · ѿвратѝ лице твое ѿ грѣхъ мои̑хъ , и҆ всѧ беꙁаконїѧ моа ѻ҆цисти · Срⷣце чи́сто съѕи́жди въ мнѣ бж҃е , и҆ дх҃ъ пра́въ ѻ҆бновѝ въ ѹ҆тробѣ мое́й · Не ѿве́рѕи мене ѿ лица твое̑го , и҆ дх҃а ст҃аго твое̑го не ѿи́ми ѿ мене · воꙁдажⷣь м҄и ра́дость сп҃се́нїа твое̑го , и҆ дх҃ом̾ влⷣчномъ ѹ҆тверди́ мѧ · Наѹ҆чю беꙁако́нныа̀ пꙋтеⷨ твои́мъ , и҆ нечести́вїи к тебѣ ѻ҆братѧ́тсѧ · и҆ꙁба́ви м҄ѧ ѿ кровїи б҃е , бж҃е сп҃се́нїѧ моего , въꙁра́дꙋетсѧ ꙗ҆́ꙁы́къ мой пра́вдѣ твоей г҃и ѹ҆стнѣ мой ѿве́рꙁеши , и҆ ѹ҆ста̀ моѧ̀ въꙁвѣстѧт̾ хвалꙋ̀ твою · Ꙗ҆́ко а҆́ще бы въсхотѣлъ же́ртвѣ , далъ бымъ́ ѹ҆бо · Всесож̾же́нїѧ не бл҃говоли́ши . жрьтва бг҃ꙋ , дх҃ъ съкрꙋшеⷩ‍҇ · срⷣце съкрꙋшено и҆ смиренно бг҃ъ не ѹ҆ничижи́тъ · Ѹ҆блажѝ г҃и бл҃говоле́нїем̾ твои́мъ сїѻ́на , и҆ да съѕи́ждꙋтсѧ стѣны і҆ерⷵли́мъскїа · Тогда бл҃говолиши жертвꙋ пра́вдѣ , въꙁноше́нїе и҆ всесъжега́емаѧ · тогда въꙁложа́тъ на ѻ҆лта́рь твой телцѧ · Сла́ва . В конеⷰ‍҇ раꙁꙋма дввⷣъ , н҃а . внегда̀ прїити дои́кꙋ и҆дꙋме́искꙋ , и҆ въꙁвѣстити саѹ҆лꙋ , и҆ рещѝ е҆мꙋ , прїиде двⷣъ , в доⷨ а҆ві́мелехоⷡ‍҇ · Что́ сѧ хва́лиши в̾ ꙁло́бѣ си́лне , беꙁа́конїе ве́сь дн҃ь; Непра́вдꙋ ѹ҆мы́сли ꙗ҆́ꙁыкъ твой , ꙗ҆ко бри́тва и҆ꙁъѻ҆щре́на сътворилъ е҆си лесть · Въꙁлюби́лъ е҆си ꙁлобꙋ па́че бл҃гос тынѧ , непра́вдꙋ неже гл҃ати правдꙋ · въꙁлюбилъ е҆си вс҄ѧ гл҃ы потопныа̀ , ꙗ҆ꙁыкъ льсти́въ · Сего ради бг҃ъ раꙁрꙋшиⷮ т҄ѧ до конца , въсто́ргнеⷮ т҄ѧ , и҆ пресели́тъ т҄ѧ ѿ селе́нїѧ твое̑го , и҆ ко́рень твой ѿ ꙁемлѧ̀ живыхъ · ѹ҆ꙁрѧтъ пра́веднїи и҆ ѹ҆боѧ́тсѧ , и҆ ѻ҆ немъ въсмѣю́тсѧ и҆ рекꙋтъ · с҄е чл҃къ , и҆же не положи бг҃а помощника себѣ · но̑ ѹ҆пова̀ на мно́жество богаⷮства свое̑го , и҆ въꙁмо́же сꙋетою своею . А҆ꙁъ же ꙗ҆́ко ма́слина плодови́та в̾ домꙋ бж҃їи · Ѹ҆пова́хъ на млⷵть бж҃їю в̾ вѣкъ , и҆ въ вѣкъ вѣка · и҆сповѣмсѧ тебѣ в̾ вѣкъ , ꙗ҆́ко сътворилъ е҆си · и҆ теръплю̀ и҆́мѧ твое , ꙗ҆́ко бл҃го преⷣ прпⷣбными твои̑ми · В конецъ , ѻ҆ мае̑ле́ѳѣ , раꙁꙋмъ дввⷣъ , н҃в · Рече беꙁꙋ́менъ в̾ срⷣци свое́мъ , нѣсть бг҃а · Растлѣша и҆ ѻ҆мраꙁи́шасѧ в беꙁако́нихъ , нѣсть творѧѝ блгⷵты́нѧ · б҃ъ съ нб҃се прини́че на́ сн҃ы чл҃ческыа , ви́дѣти , а҆́ще е҆сть раꙁꙋмѣва́а , и҆ли в̾ꙁыска́ѧ б҃а · вс҄и ѹ҆клони́шасѧ , в̾кꙋпѣ непотребни бы́ша . нѣсть творѧѝ бл҃гое , нѣсть до е҆ді́ного · Нѝ л҄и раꙁꙋмѣваютъ вс҄и дѣ́лающеѝ беꙁаконїе , снѣда́ющеѝ люди моѧ в̾ хлѣба мѣсто; Бг҃а не приꙁва́ша , та́мо ѹ҆страши́шасѧ стра́ха , и҆дѣже не бѣ страха · Ꙗ҆́ко б҃ъ рассы́па кости чл҃коѹ҆гоⷣником̾ . постыдѣшасѧ , ꙗ҆́ко б҃ъ ѹ҆ничижѝ и҆х̾ · кт҄о дасть ѿ сїѻ́на сп҃се́нїе і҆ил҃ево; в̾негда въꙁвратиⷮ б҃ъ плѣне́нїе людїи свои̑хъ , въꙁра́дꙋетсѧ і҆а́ковъ , и҆ въꙁвесели́тсѧ і҆ил҃ь · В конеⷰ‍҇ В пѣснеⷯ ра́ꙁꙋма дввⷣъ . в̾негда прїити ѕифе́ѻм̾ , и҆ ре́щи саѹ҆ло́ви . не се л҄и двⷣъ кры́етсѧ в̾ наⷵ , н҃г · Бе҃ въ и҆мѧ твое сп҃си́ мѧ , и҆ въ си́лѣ твое́й сꙋдѝ ми · б҃е ѹ҆слы́ши мл҃твꙋ мою , в̾нꙋшѝ гл҃ы ѹ҆стъ моиⷯ · Ꙗ҆́ко чюжді́и в̾ста́ша на́ мѧ , и҆ крѣпці́и вꙁыскаша дш҃ꙋ мою̀ , и҆ не преⷣложи́ша б҃а преⷣ собою · Сѐ бо̑ б҃ъ помога́етъ м҄и , и҆ г҃ь ꙁастꙋ́пникъ дш҃и мое́й · ѿврати́тъ ꙁла́ѧ врагом̾ мои̑мъ , и҆стиною твоею̀ потребѝ иⷯ · во́лею пожрꙋ̀ тебѣ , и҆сповѣмсѧ и҆мени твое̑мꙋ г҃и , ꙗ҆́ко бл҃го · ꙗ҆́ко ѿ всѧ́кыѧ печали и҆ꙁба́ви м҄ѧ , и҆ на врагѝ моѧ въꙁⷥрѣ ѻ҆́ко мое · В конеⷰ‍҇ пѣснеⷯ , раꙁꙋмъ а҆са́фовъ , н҃д Внꙋшѝ б҃е мл҃твꙋ мою , и҆ не преꙁрѝ моле́нїа мое̑го . воньмѝ м҄и , и҆ ѹ҆слы́ши м҄ѧ · Въꙁ̾скор̾бѣх̾ печалїю моею̀ , и҆ смꙋтиⷯсѧ ѿ гласа вражїа , и҆ ѿ стꙋженїа грѣшнича · ꙗ҆́ко ѹ҆клони́ша на мѧ беꙁако́нїе , и҆ въ гнѣвѣ враждова́хꙋ м҄и · срⷣце мое смꙋти́сѧ въ мнѣ , и҆ страⷯ смерти нападѐ на́ мѧ · боѧ̑ꙁнь и҆ тре́петъ прїиде на́ мѧ , и҆ покры̀ м҄ѧ тм҄а · и҆ рѣхъ , кто̀ дасть м҄и крилѣ ꙗ҆́ко голꙋби; и҆ полещꙋ , и҆ почі́ю · Се̑ ѹ҆да́лихсѧ бѣгаа , и҆ въдвориⷯсѧ в̾ пꙋсты́ни · чаѧⷯ б҃а сп҃сающаго м҄ѧ , ѿ малодш҃їа , и҆ бꙋ́рѧ · Потопѝ г҃и , и҆ раꙁдѣлѝ ꙗ҆ꙁы́кы и҆х̾ . ꙗ҆ко видѣх̾ беꙁаконїе , и҆ прерѣканїе въ градѣ · дн҃ь и҆ но́щъ ѻ҆бы́детъ и҆̀ по стѣнам̾ е҆го , и҆ беꙁако́нїе и҆ трꙋдъ посредѣ е҆го , и҆ непра́вда · и҆ не ѻ҆скꙋдѣ ѿ пꙋтѝ е҆го ли́хва и҆ лесть · ꙗ҆́ко а҆ще бы врагъ поносиⷧ‍҇ ми , претерпѣлъ бым̾ ѹ҆бо · И҆ а́ще бы ненаві́дѧѝ м҄ѧ на́ мѧ велерѣчевалъ , ѹ҆крылъ би сѧ ѿ него · Ты же чл҃че равнодш҃не , влⷣко мой , и҆ ꙁна́емый мой · и҆же кꙋпно наслади́лъ м҄ѧ е҆си бра́шна , в̾ храмѣ бж҃їи ходи́ховѣ е҆ді́номышле́нїеⷨ · да прїидеⷮ же смр҃ть на нѧ , и҆ сни́дꙋт̾ въ а́дъ жи́ви · ꙗ҆́ко лꙋка́в̾ство в̾ жили́щыⷯ и҆хъ посредѣ и҆хъ · А҆ꙁъ к̾ б҃ꙋ въꙁвахъ , и҆ г҃ь ѹ҆слыша м҄ѧ · Вечер̾ и҆ ꙁаѹ҆тра и҆ полꙋ́дне повѣмъ и҆ въꙁвѣщꙋ , и҆ ѹ҆слы́шиⷮ гласъ мой · и҆ꙁба́витъ ми́ромъ дш҃ю мою̀ ѿ приближа́ющих̾сѧ мн҄ѣ , ꙗ҆́ко въ мноѕѣ бѣхꙋ со мною · ѹ҆слы́шитъ б҃ъ , и҆ смириⷮ и҆хъ , сый прежⷣе вѣкъ · нѣсть бо̑ иⷨ и҆ꙁмѣне́нїа , ꙗ҆́ко не ѹ҆боѧ́шасѧ б҃а . про́стретъ рѹ́кꙋ свою на въꙁдаа́нїе . ѻ҆скверни́ша ꙁвѣтъ е҆го , раꙁдѣли́шасѧ ѿ гнѣва лица̀ е҆го , и҆ приблі́жишасѧ срⷣца иⷯ · Ѹ҆мѧ́кнꙋша словеса̀ иⷯ паче е҆ле́ѧ , и҆ та сꙋть срѣлы · Въꙁве́рꙁи на́ г҃а печа́ль твою и҆ той т҄ѧ препита́етъ · не дасть в̾ вѣкъ млъвы правеⷣникꙋ · ты же бж҃е ниꙁведе́ши иⷯ въ стꙋденецъ и҆стлѣнїа · мꙋжїе кро́ви и҆ льстѝ , не преполовѧⷮ дн҃і́и своиⷯ , а҆ꙁ же г҃и ѹ҆пова́ю на́ тѧ · Слаⷡ‍҇ · в конеⷰ‍҇ ѻ҆ людехъ , е҆же ѿ ст҃ыⷯ ѹ҆да́леныхъ , двⷣвъ , в̾ столпописанїе , в̾негда ѹ҆держа́ша и҆̀ и҆ноплеменници в ге́ѳѣ , н҃е · Каⷴ‍҇ и҃ · Помилꙋй мѧ̑ бж҃е , ꙗ҆́ко попра́ м҄ѧ чл҃къ ве́сь дн҃ь борѧ стꙋжѝ м҄и · Попраша м҄ѧ вра́ѕи моѝ ве́сь дн҃ь , ꙗ҆́ко мноѕи борю́щеѝ м҄ѧ свы́ше · Въ дн҃е не ѹ҆боюсѧ а҆ꙁ же ѹ҆пова́ю на тѧ · ѻ҆ бꙁ҃ѣ похвалю̀ словеса̀ моѧ  , на́ б҃а ѹ҆поваⷯ , не ѹ҆бою́сѧ , чт҄о сътвориⷮ мн҄ѣ плоть · Ве́сь дн҃ь словесъ мои̑хъ гнꙋша́хꙋсѧ , на мѧ вс҄ѧ помышле́нїа и҆хъ на ꙁло̀ · Вселѧ́тсѧ и҆ съкры́ютъ . тїи пѧ́тꙋ мою хранѧтъ · Ꙗ҆́коже потръпѣша дш҃ю мою , ни ѻ҆ че́сом̾ же ѻ҆ста́виши иⷯ , гнѣвомъ люди ниꙁбїе́ши · Бж҃е живо́тъ мой въꙁвѣстихъ тебѣ , положилъ е҆си сле́ꙁы моѧ прⷣе собою , ꙗ҆́ко и҆ въ ѻ҆бѣтованїи твое́мъ · Да въꙁрвратѧтсѧ вра́ꙁи моѝ в̾спѧть . во́ньже дн҃ь а҆ще приꙁовꙋ т҄ѧ , с҄е поꙁнахъ ꙗ҆́ко б҃ъ мой е҆си ты · ѻ҆ бꙁ҃ѣ похвалю̀ гл҃ъ , ѻ҆ г҃ѣ похвалю̀ сло́во · На́ б҃а ѹ҆повах̾ , не ѹ҆боюсѧ чт҄о сътвориⷮ мн҄ѣ чл҃къ · Во мнѣ бж҃е мл҃ивы , ꙗ҆́же въꙁда́мъ хвалѣ твое́й · Ꙗ҆́ко и҆ꙁѧтъ дш҃ю мою ѿ смр҃ти , ѻ҆́чи моѝ ѿ слеⷥ , и҆ но́ꙁѣ мой ѿ поплъꙁнове́нїа · Бл҃гоѹ҆гожⷣѹ прⷣе гм҃ъ , въ́ свѣтѣ живыхъ · В коне́цъ да не растли́ши , двⷣвъ , в столпописа́нїе , внегда е҆мꙋ ѿбѣгати ѿ лица саѹ҆лова в пеще́рꙋ . н҃ѕ · Поми́лꙋи м҄ѧ бж҃е , поми́лꙋй м҄ѧ , ꙗ҆́ко на тѧ ѹ҆пова̀ дш҃а моа̀ · И҆ на сѣнь крилꙋ твоею̀ надѣ́юсѧ , до́ндеже прейдеⷮ беꙁако́нїе · Въꙁ̾ꙁовꙋ к̾ б҃ꙋ вы́шнемꙋ , б҃ꙋ бл҃годѣ́авшемꙋ мнѣ · Посла̀ съ нб҃се , и҆ сп҃сѐ м҄ѧ , дастъ в̾ поношенїе попира́ющаѧ м҄ѧ · Посла бг҃ъ млⷵть свою̀ , и҆ і́стинꙋ свою , и҆ и҆ꙁѧⷮ дш҃ꙋ мою ѿ среды̀ скѷменъ , поспаⷯ смꙋщенъ · Сн҃ве члчⷵтїи , ꙁѹ́бы и҆хъ ѻ҆рꙋжїѧ и҆ срѣ́лы , ꙗ҆ꙁы́къ и҆хъ мечъ ѻ҆́стръ · Въꙁнеси́сѧ на нб҃са б҃е , и҆ по всей ꙁемлѝ сла́ва твоѧ · Сѣть ѹ҆гото́вашѧ ногамъ мои́мъ , и҆ смири́шѧ дш҃ꙋ мою · И҆скопа́ша прⷣе лицеⷨ мои́мъ ꙗ҆́мꙋ , и҆ впадо́шасѧ в н҄ю · Гото́во срⷣце мое б҃е , гото́во срⷣце моѐ · пою̀ , и҆ въспою̀ в̾ сла́вѣ мое́и · Въста́ни сла́ва моа̀ , въста́ни ѱалты́рю и҆ гꙋсли , в̾ста́нꙋ ра́но · И҆сповѣмсѧ тебѣ в̾ лю́дех̾ г҃и , пою̀ тебѣ въ ꙗ҆́ѕы́цеⷯ · Ꙗ҆́ко въꙁвели́чисѧ до нб҃съ , млⷵть твоа , и҆ да́же до ѻ́блакъ и҆стинна твоа · Въꙁнеси́сѧ на нб҃са бж҃е , и҆ по всеи ꙁемлѝ сла́ва твоа̀ · В конецъ да не растли́ши , двⷣвъ в̾ столпописа́нїе , н҃ꙁ · Аще въи̑стинꙋ ѹ҆бо правⷣꙋ гл҃ете , пра́ваѧ сꙋди́те сн҃ве чл҃чьстїи · И҆бо в̾ срⷣци беꙁаконїе дѣ́лае̑те на ꙁемли , неправдꙋ рꙋ́кы вашѧр съплета́ютъ · ѿчюжени быша грѣшницы ѿ ложе́снъ , ꙁаблꙋдиша ѿ чрева , гл҃ашѧ лжꙋ̀ · Ꙗ҆́рость и҆хъ по подо́бїю ꙁмїи́нꙋ , ꙗ҆́ко а҆́спидъ глꙋхїи и҆ ꙁатыкааѝ ѹ҆́ши своѝ · и҆же не слы́шитъ гла́са ѻ҆бава́ющыхъ , ѻ҆баваеⷨ ѻ҆бава́етсѧ ѿ премꙋдра · Бг҃ъ съкрꙋшитъ ꙁꙋбы и҆хъ въ ѹ҆стѣхъ иⷯ , члѣно́вныа львомъ съкрꙋшилъ е҆сть г҃ь · ѹ҆ничижа́тсѧ ꙗ҆́ко вода̀ мимотекꙋщїа , напрѧ́жетъ лꙋкъ сво́й дондеже и҆ꙁнемогꙋтъ · Ꙗ҆́ко воскъ растаѧв̾ ѿи̑мꙋтсѧ . паде ѻ҆гнь на ни̑хъ , и҆ не видѣша сл҃нца · Прежⷣе даже раꙁꙋмѣти те́рьнїа вашего ра́мна , ꙗ҆́ко жи́вы , ꙗ҆́ко въ гнѣвѣ по́жретъ и҆хъ · Въꙁвесели́тсѧ пра́вⷣеникъ , е҆гда ви́дитъ ѿмще́нїе  , рꙋцѣ своѝ ѹ҆мы́ет̾ в̾ кровѝ грѣшника · И҆ речетъ чл҃к̾ , а҆ще ѹ҆бо е҆сть плⷣо праведника , ѹ҆бо е҆сть б҃ъ сꙋдѧ̀ и҆мъ на ꙁемли · Сла́ва . В коне́цъ да не растли́ши . двⷣвъ . в̾ столпописа́нїе . е́гда посла̀ саѹ҆лъ , и҆ ѹ҆дръжа̀ домъ е҆го , е҆же ѹ҆морити е҆го · н҃и · Иꙁмѝ м҄ѧ ѿ врагъ мои́хъ б҃е , и҆ ѿ въста́ющиⷯ на́ мѧ и҆ꙁба́ви м҄ѧ · И҆ꙁмѝ м҄ѧ ѿ творѧщыхъ беꙁако́нїе , и҆ ѿ мꙋжъ кровїи сп҃си́ м҄ѧ · Ꙗ҆́ко с҄е ѹ҆лови́шѧ дш҃ꙋ мою , напа́дошѧ на мѧ крѣпцїи · Ни беꙁаконїе моѐ , ни грѣхъ мой г҃и , беꙁ беꙁако́нїа текоⷯ , и҆ напра́вихъ · Въстани въ срѣтенїе мое , и҆ вижⷣь · И҆ ты̀ г҃и б҃е силъ , бж҃е і҆ил҃евъ · Вонмѝ посѣтити вс҄ѧ ꙗ҆ꙁы́кы , не ѹ҆щедриши вс҄ѧ дѣлающаѧ беꙁако́нїе · Въꙁвратѧ́тсѧ на́ вечеръ , й вꙁалчютъ ꙗ҆ко пе́съ , и҆ ѻ҆быдꙋтъ грⷣа · Сѐ тїи ѿвѣща́ютъ ѹ҆сты̀ свои́ми , и҆ ѻ҆рꙋжїе въ ѹ҆стнаⷯ и҆хъ . ꙗ҆́ко кт҄о слы́ша; И҆ ты г҃и посмѣе́шисѧ и҆мъ , ѹ҆ничижи́ши вс҄ѧ ꙗ҆ꙁы́кы · дръжа́вꙋ мою к̾ тебѣ съхраню̀ , ꙗ҆́ко т҄ы бж҃е ѕастꙋп́никъ мой е҆си · Бг҃ъ мой , млⷵть е҆го прⷣевари́т̾ м҄ѧ , бг҃ъ мой ꙗ҆ви́тъ мн҄ѣ на враѕⷯѣ мои̑хъ · Не ѹ҆бі́й и҆хъ , да не когда̀ ꙁабꙋ́дꙋтъ ꙁаконъ твой · Ражⷣенѝ и҆хъ си́лою твоею̀ , и҆ ниꙁложи и҆хъ ꙁащи́тниче мой г҃и · Грѣхъ ѹ҆стъ иⷯ , сло́во ѹ҆стенъ и҆хъ , и҆ ꙗ҆́ти бꙋ́дꙋтъ в̾ гръдыни своей · И҆ ѿ клѧ́твы и҆ лжа̀ въꙁвѣстѧтсѧ в кончі́нѣ , въ гнѣвѣ кон̾чи́ны , и҆ не бꙋ́дꙋтъ · И҆ ѹ҆вѣдѧⷮ ꙗ҆́ко б҃ъ ѻ҆блада́етъ і҆а́ковомъ , и҆ концы ꙁемлѧ · Въꙁвратѧ́тсѧ на́ вечеръ , и҆ вꙁалчютъ ꙗ҆́ко ѱи , и҆ ѻ҆бы́дꙋтъ грⷣа · Тїи раꙁы́дꙋтсѧ ꙗ҆́сти . а҆ще ли же не насы́тѧтсѧ , и҆ поропъщꙋтъ · А҆ꙁ же въспою̀ си́лꙋ твою , и҆ въꙁрадꙋюсѧ ꙁаѹ҆тра млⷵти твоей · Ꙗ҆́ко бысть ꙁастꙋ́пникъ мой , и҆ прибѣжище мое , в̾ дн҃ь печа́ли моеа · Помощникъ мой е҆си , тебѣ пою . ꙗ҆́ко бг҃ъ ꙁастꙋ́пникъ мой е҆си . бж҃е мой , млⷵть моа̀ · В конецъ , и҆ꙁмѣншихъсѧ е҆ще в̾ столпописа́нїе , двⷣвъ , в накаꙁа́нїе , е҆гда ꙁажⷣежѐ средорѣчїе сѷрїиское и҆ сѷрїа совалъ . и҆ въꙁвратисѧ и҆ѻ҆а́въ , и҆ пораꙁѝ е҆до́ма . въ ю҆доли а҆ло́ни , в҃і , тысꙋщъ · н҃ѳ · Бе҃ ѿри́нꙋлъ н҄ы е҆си , и҆ ниꙁложилъ е҆си наⷵ , раꙁгнѣвалсѧ е҆си , и҆ ѹ҆щеⷣриⷧ‍҇ еси наⷵ · Сътрѧ́слъ е҆си ꙁеⷨлю , и҆ смꙋтї ю҆̀ . и҆сцѣлѝ съкрꙋше́нїе еа̀ , ꙗ҆́ко поⷣвижасѧ · Ꙗ҆́вилъ е҆си лю́демъ своиⷨ жестокаа̀ , напои́лъ е҆си насъ вино́мъ ѹ҆миле́нїа · далъ е҆си боѧ́щим̾сѧ теї бе ꙁна́менїе , е҆же ѹ҆бѣжа́ти ѿ лица лꙋкꙋ · Ꙗ҆́ко і да и҆ꙁба́вѧтсѧ въꙁлюбленїи твоѝ , сп҃си десни́цею твоею̀ , и҆ ѹ҆слы́ши м҄ѧ · Бг҃ъ въꙁгл҃а въ ст҃ѣмъ свое́мъ , въꙁра́дꙋюсѧ , и҆ раꙁдѣлю̀ сики́мꙋ , и҆ ю҆долъ жили́щъ раꙁмѣрю · мой е҆сть галаа́дъ , и҆ мой е҆сть манассїи , и҆ е҆фрѣмъ крѣпость главы̀ моеа̀ · И҆ѹ҆́да і цр҃ь мой , моа́въ коно́бъ ѹ҆пованїа моего · На и҆дꙋме́ю прострꙋ̀ сапогъ мой , мнѣ и҆ноплеменници покори́шасѧ · Кт҄о в̾ведетъ м҄ѧ въ грⷣа ѻ҆бъстоа́нїа; и҆ли кт҄о наста́вит̾ м҄ѧ до ѷдꙋме́ѧ; не ты ли б҃е ѿрі́нꙋвыѝ насъ; и҆ не и҆ꙁыдеши бж҃е в силахъ нашиⷯ · дажⷣь наⷨ по́мощъ ѿ печали , и҆ сꙋе́тно сп҃се́нїе чл҃чьско · Ѡ҆́ бꙁ҃ѣ сътворимъ си́лꙋ , и҆ то́и ѹ҆ничижиⷮ стꙋжа́ющаѧ нам̾ · в̾ конеⷰ‍҇ в пѣснеⷯ ѱлоⷨ двⷣв̾ ѯ҃ · Ѹ҆слы́ши бж҃е моле́нїе мое , вонмѝ мл҃твѣ мое́й · ѿ коне́цъ ꙁемлѧ , к тебѣ въꙁ̾вахъ , е҆гда ѹ҆ны̀ срⷣце мое , на ка́мень въꙁнесѐ м҄ѧ · Наста́вилъ м҄ѧ е҆си , ꙗ҆́ко бысть ѹ҆пова́нїе мое , сто́лпъ крѣпости ѿ лица̀ вражїѧ · Вселюсѧ в̾ жили́щи твое̑м̾ в вѣкъ , покры́юсѧ въ кровѣ крилъ твои̑хъ · ꙗ҆́ко т҄ы б҃е ѹ҆слы́ша мл҃итвы моѧ , далъ е҆си достоа́нїе боѧ́щїмсѧ и́мени твое̑го · Дн҃ь ѿ дн҃е цр҃е́ви приложи́ши , лѣта его до́ дне ро́да и҆ ро́да · Пребыва́етъ в̾ вѣкъ прⷣе бг҃оⷨ . млⷵть и҆ і́стинꙋ е҆го кт҄о в̾ꙁы́щетъ; та́ко пою и́мени твое̑мꙋ въ вѣкы , въꙁдати м҄и мл҃твы моа̀ дн҃ь дн҃е · Сла́ва · В конецъ , ѻ҆ и҆диѳꙋмѣ , ѱлоⷨ двⷣвъ , ѯ҃а · Не б҃ꙋ л҄и повинеⷮсѧ дш҃а моа̀; ѿ того б҄о сп҃се́нїе мое · И҆б҄о то́и бг҃ъ мой , и҆ сп҃съ мой , ꙁастꙋ́пникъ мой , не поⷣви́жꙋсѧ паче · доко́лѣ належитѐ на чл҃ка; ѹ҆бива́ете вс҄и вы , ꙗ҆́ко стѣнꙋ преклоненꙋ , и҆ плотъ въꙁринове́нъ · Ѡ҆баче цѣнꙋ мою съвѣща́ша ѿри́нꙋти , теко́шѧ в̾ жажⷣи · ѹ҆сты свои́ми блⷵвѧ́хꙋ , и҆ срⷣцем̾ своиⷨ кленѧ́хꙋ · Ѡ҆ба́че бв҃и повинисѧ дш҃е моа̀ , ꙗ҆́ко ѿ того̀ трьпѣнїе мое · И҆бо то́и б҃ъ мой , и҆ сп҃съ мой , ꙁастꙋпникъ мой , не подви́жюсѧ · ѻ҆ б҃ꙁѣ сп҃се́нїе мое , и҆ сла́ва моа · Бг҃ъ по́мощи моеа̀ , и҆ ѹ҆пова́нїе моѐ на́ б҃а . ѹ҆пова́ите нань весь со́нмъ людїи · И҆ꙁлїа́ите прⷣе нимъ срⷣцѧ ваша , ꙗ҆́ко бг҃ъ помощникъ нашь · ⷧaG Ѡ҆ба́че сꙋе́тни сн҃ове чл҃чьстїи , лжи́ви сн҃ве члчⷵтїи в мѣрилехъ , не ѻ҆пра́вдити тїи ѿ сꙋе́ты в̾кꙋпѣ · Не ѹ҆пова̑ите на непра́вдꙋ , и҆ на въсхище́нїе не жела́ите · Бога́тьство аще течетъ , не прилага́ите срⷣца · Є҆ді́ною гл҃а б҃ъ , двое с҄е слы́шахъ . ꙗ҆́ко дръжа́ва бж҃їа , и҆ твоа̀ г҃и млⷵть · Ꙗ҆́ко т҄ы въꙁдаси комꙋжⷣо по дѣ́ломъ е҆го · ѱлоⷨ двⷣвъ , ѯ҃в . Внегда̀ быти е҆мꙋ в пꙋстыни и҆ю̑дейстѣи · Бж҃е , б҃е мой , к тебѣ ѹ҆тренюю · Въꙁжада тебе дш҃а моа , коль мно́жицею тебѣ плоть моа̀ · в̾ ꙁемлѝ пꙋстѣ и҆ непрохо́днѣ и҆ беꙁво́днѣ , та́ко въ ст҃ѣмъ ꙗ҆ви́хъсѧ тебѣ , ви́дѣти си́лꙋ твою , и҆ сла́вꙋ твою · Ꙗ҆́ко лꙋч́е млⷵть твоа паче животъ , ѹ҆стнѣ моѝ похвали́та т҄ѧ · Та́ко блⷵвѧ т҄ѧ в̾ животѣ мое́мъ , ѻ҆́ и҆мени твое́мъ въꙁдежꙋ̀ рꙋ́кы моѧ · Ꙗ҆́ко ѿ тꙋка и масти и҆спо́лнисѧ дш҃а моа̀ , и҆ ѹ҆стнѣ ра́дости въсхва́лѧⷮ т҄ѧ ѹ҆ста моа · А҆́ще поминахъ т҄ѧ на постели моей , на ѹ҆́тренихъ поѹ҆ча́хъсѧ в т҄ѧ · Ꙗ҆́ко бысть помо́щьникъ мой , и҆ въ кровѣ крилꙋ твоею въꙁра́дꙋю̀сѧ · Прилпе дш҃а моа̀ по тебѣ , мене же прїатъ десни́ца твоа · Тїи же всꙋ́е и҆ска́ша дш҃ю мою , в̾ни́дꙋтъ в̾ преи̑споⷣнѧа̀ ꙁемли · Предадѧ́тсѧ в рꙋ́кы ѻ҆рꙋжїю , чѧ́сти лисовомъ бꙋдꙋтъ · Цр҃ь же въꙁвесели́т̾сѧ ѻ҆ бꙁ҃ѣ , похва́литсѧ всѧкъ кленыѝсѧ и҆мъ · Ꙗ҆́ко ꙁагради́шасѧ ѹ҆ста̀ гл҃ющыхъ непра́вдꙋ · В конеⷰ‍҇ ѱалоⷨ двⷣвъ , ѯ҃г · Ѹ҆слы́ши бж҃е глⷵа мой , в̾негда̀ моли́ти ми сѧ к тебѣ · ѿ страха вра́жїѧ и҆ꙁмѝ дш҃ꙋ мою · Покрыи м҄ѧ ѿ со́нма лꙋка́внꙋю̑щыхъ , ѿ мно́жества дѣ́лающых̾ неправдꙋ · и҆же и҆ꙁъѻ҆стрі́шѧ ꙗ҆́ко ѻ҆рꙋжїе ꙗ҆́ѕы́кы своѧ , напрѧгошѧ лꙋкъ свой , вещь го́ркꙋ . състрѣлѧ́ти в таи́ныхъ непоро́чна , в̾неꙁа́пꙋ състрѣлѧ́ютъ е҆го , и҆ не ѹ҆боѧⷮсѧ · ѹ҆тверди́шѧ себѣ сло́во лꙋка́во , повѣдашѧ съкры́ти сѣть · Рѣша , кт҄о ѹ́ꙁритъ и҆хъ; и҆спыта́ша беꙁаконїе , и҆ꙁчеꙁо́шѧ и҆спыта́ющеѝ и҆спыта́нїа · Пристꙋп́итъ чл҃кь , и҆ срⷣце глꙋбоко , и҆ въꙁнесе́тсѧ б҃ъ · стрѣлы младе́нецъ бы́шѧ ꙗ҆́ꙁвы иⷯ , и҆ і҆ꙁнемго́шѧ в нихъ ꙗ҆́ѕы́ци и҆хъ · Смꙋти́шѧсѧ вс҄и видѧщеѝ и҆хъ , и҆ ѹ҆боа́сѧ всѧ́къ чл҃къ · И҆ въꙁвѣсти́шѧ дѣла бж҃їа , и҆ творе́нїѧ е҆го раꙁꙋмѣша · Въꙁвесели́тсѧ правеⷣникъ ѻ҆́ г҃ѣ и҆ ѹ҆пова́етъ нань . и҆ похва́лѧтсѧ вс҄и пра́вїи срⷣцемъ · Сла́ва · В конецъ , ѱалоⷨ пѣснїи двⷣвъ . пѣснь и҆е̑ремі́ева , и҆ е҆ꙁекі́илева , лдюїи прише́лствїа е҆гⷣа хотѧхꙋ и҆ ходи́ти · ѯ҃д · Каⷴ‍҇ , ѳ҃ · Тебѣ подоба̀етъ пѣ́снь б҃е в сїѻ́нѣ , и҆ тебѣ въꙁда́стъсѧ млт҃ва въ і҆е̑рⷵли́мѣ · ѹ҆слы́ши мл҃твꙋ мою , к тебѣ всѧ́ка плоть прїидетъ · Слоеса́ беꙁако́нникъ премого́ша нⷵа , и҆ нече́стїа на́шѧ т҄ы ѻ҆чи́стиши · блаже́нъ , е҆гоже и҆ꙁбра̀ , и҆ прї́атъ , всели́ши въ дворы̀ своѧ · И҆спо́лним̾сѧ въ бл҃гыхъ до́мꙋ твоего . ст҃а цр҃к̾ви твоа , дивна в̾ пра́вдꙋ · ѹ҆слы́ши н҄ы б҃е сп҃си́телю нашь , ѹ҆пова́нїе всѣмъ концемъ ꙁемлѝ , и҆ сꙋщ́имъ в̾ мо́ри дале́че · Готоваѧ го́ры крѣпостїю своею , препоѧ́санъ силою , смꙋща́аѝ глꙋбины̀ морскїа̀ . шꙋмꙋ во́лнъ е҆го кт҄о постои́т̾; смꙋтѧтсѧ ꙗ҆ꙁы́цы , и҆ ѹ҆боѧ́тсѧ живꙋщеи в концыⷯ ѿ ꙁна́менїи твои̑хъ · И҆схо́ды ѹ҆́трꙋ и҆ ве́черꙋ ѹ҆красиши , посѣтилъ е҆си ꙁемлю , и҆ ѹ҆поѝ еа̀ , ѹ҆мно́жилъ е҆си ѻ҆бога́тити еа̀ · Рѣка́ бж҃їа наплъ́нисѧ водъ · ѹ҆гото́валъ е҆си пи́щꙋ и҆мъ , ꙗ҆́ко тако е҆сть ѹ҆гото́ванїе  , браѕды еа̀ ѹ҆поѝ · Ѹ҆мно́жи жита еа̀ , в̾ каплѧⷯ еа̀ въꙁвесели́тсѧ въꙁ̾сїа́ющи · Блⷵві́ши вѣнецъ лѣтꙋ бл҃гости твоеа̀ , и҆ полѧ̀ твоѧ насы́тѧтсѧ тꙋ́ка · Раꙁ̾ботѣ́ютъ кра́снаѧ пꙋсты́ни , и҆ радостїю хо́лми препоѧ́шꙋтсѧ · ѻ҆дѣѧшасѧ ѻ҆внѝ ѻ҆вчїи , і҆ ѹ҆до́лїа ѹ҆мно́жѧтъ пшени́цꙋ , въꙁ̾ꙁовꙋтъ , и҆бо въспою́тъ · В конецъ , пѣснь ѱалъма въскресе́нїѧ · ѯ҃е · Въспо́ите гв҃и вс҄ѧ ꙁемлѧ , по́йте же и҆́мени е҆го . дади́те сла́вꙋ хвалѣ е҆го · Рцѣте б҃ꙋ , коль страшна дѣла твоѧ; въ мно́жествѣ си́лы твоеа со́лжꙋтъ тебѣ вра́ѕи твоѝ · Вс҄ѧ ꙁемлѧ да покло́нит̾ ти сѧ , и҆ поетъ тебѣ , да пое́тъ же и́мени твое̑мꙋ вы́шне · Прїидѣте и҆ ви́дите дѣ́ла бж҃їа , ко́ль стра́шенъ в совѣтеⷯ паче сн҃овъ члчⷵкыхъ · Ѡ҆браща́ай море в̾ сꙋшꙋ , в рѣцѣ пройдꙋтъ нога́ми · т҄ꙋ въꙁвесели́мсѧ ѻ҆ немъ , ѻ҆́блада́ющемꙋ си́лою своею̀ вѣкꙋ · ѻ҆чи е҆го на ꙗ҆ꙁы́кы приꙁира́етѣ · Прогнѣвающеѝ да не въꙁно́сѧтсѧ в себѣ · блⷵви́те ꙗ҆ꙁыцы б҃а на́шего , и҆ ѹ҆слы́шанъ сътвори́те гласъ хвалы е҆го . поло́жшаго дш҃ꙋ мою в̾ живо́тъ , и҆ не давшаго в̾ смѧте́нїе но́гъ мои̑хъ · Ꙗ҆́ко и҆скꙋси́л̾ н҄ы е҆си б҃е , ражⷣежен҄ы , ꙗ҆́коже ражⷣиꙁа́етсѧ сребро̀ , в̾велъ н҄ы е҆си в сѣть · Положѝ ско́рби на хрептѣ на́шемъ , въꙁведе чл҃ки на главы̀ на́шѧ · Проидо́хомъ сквоꙁѣ ѻ҆гнь и҆ во́дꙋ , и҆ і҆ꙁведѐ насъ в поко́й · Вни́дꙋ в домъ твоѝ съ всесъжже́нїемъ . въꙁдамъ тебѣ мл҃твы моѧ , ꙗ҆́же и҆ꙁреко́ста ѹ҆стнѣ мой , и҆ гл҃ашѧ ѹ҆ста̀ моа в̾ печали мо́ей . вс҄есъжже́нїа тꙋчна въꙁнесꙋ тебѣ с кади́ломъ и҆ ѻ҆вны̀ , въꙁдамъ тебѣ волы̀ с коꙁлы̀ · Прїидѣте ѹ҆слы́шите и҆ повѣмъ вамъ , всѝ боѧ́щеи́сѧ б҃а , е҆ли́ка сътвори дш҃и моеѝ · К немꙋ̀ ѹ҆сты̀ мои́ми въꙁвахъ , и҆ въꙁнесохъ пⷣо ꙗ҆́ꙁы́комъ мои̑мъ · Непра́вдꙋ а҆ще поꙁрѣхъ в̾ срⷣци мо́емъ , да не ѹ҆слы́шитъ мене г҃ь · сего ради ѹ҆слы́ша м҄ѧ бг҃ъ , внѧтъ глⷵа моленїѧ моего · блⷵве́нъ б҃ъ , и҆же не ѻ҆ста́витъ мл҃твꙋ мою , и҆ млⷵть свою ѿ мене · В конецъ , в̾ пѣнихъ , ѱало́мъ двⷣвъ · ѯ҃ѕ · Бж҃е ѹ҆щедри н҄ы , и҆ блⷵви́ н҄ы , просвѣти лице твоѐ на ны̀ , и҆ поми́лꙋй н҄ы . поꙁна́ти на ꙁемлѝ пꙋть твой , въ всѣхъ ѧ҆ꙁы́цехъ сп҃се́нїе твое · Да и҆сповѣдѧтсѧ тебѣ людїе бж҃е , да и҆сповѣдѧтсѧ тебѣ людїе вс҄и · да въꙁвеселѧ́тсѧ и҆ въꙁра́дꙋютсѧ ꙗ҆́ꙁы́цы , ꙗ҆́ко сꙋдиши лю́демъ . правотою , и҆ ꙗ҆ѕы́кы на ꙁемлѝ наста́виши · Да и҆сповѣдѧтсѧ тебѣ людїе бж҃е , да и҆сповѣдѧтсѧ тебѣ лю́дїе вс҄и , ꙁемлѧ дастъ плодъ свой · блⷵвѝ н҄ы б҃е , б҃е нашь , блⷵвѝ н҄ы б҃е · И҆ да ѹ҆боѧⷮсѧ е҆го вс҄и концы ꙁеⷨлѧ · Сла́ва · В конецъ , пѣснїи ѱалоⷨ двⷣвъ · ѯ҃ꙁ · Да въскрⷵнетъ б҃ъ , и҆ раꙁы́дꙋтсѧ враѕи е҆го , и҆ да бѣжатъ ѿ лица е҆го ненави́дѧщей е҆го · Ꙗ҆ко и҆ꙁчеꙁа́етъ дыⷨ , да и҆ꙁчеꙁнꙋтъ . ꙗ҆́ко та́ет̾ во́скъ ѿ лица ѻ҆гню , та́ко да поги́бнꙋтъ грѣшници ѿ лица̀ бж҃їѧ · А҆ правеⷣници да въꙁвесѧ́тсѧ , въꙁрадꙋютсѧ прⷣе бг҃оⷨ , насладѧ́тсѧ в̾ весе́лїи · Въспо́ите б҃ꙋ по́ите и́мени е҆го , пꙋть сътвори́те въꙁшⷣешемꙋ на ꙁа́пады · г҃ь и҆мѧ е҆мꙋ , и҆ радꙋитесѧ прⷣе ни́мъ · Смѧтꙋт́сѧ ѿ лица̀ е҆го , ѿц҃а си́рыⷯ , и҆ сꙋдїа в̾дови́ц̾ · Бг҃ъ в мѣстѣ ст҃ѣмъ свое̑мъ · б҃ъ вселѧ́етъ е҆ді́номысленыа в̾ домъ , въꙁводѧ̀ ѻ҆кова́ныѧ мꙋжествомъ , такоже прогнѣвающаѧ , живꙋщ́аа въ гробѣхъ · Бж҃е , е҆гда и҆схожⷣаше прⷣе люⷣмѝ свои́ми , е҆гда мимохожа́ше в̾ пꙋсты́ни , ꙁемлѧ потрѧсе́сѧ · И҆бо нб҃са ка́нꙋша ѿ лица̀ б҃а сїна́ина , ѿ лица б҃а і҆ил҃ева · · До́жⷣь во́ленъ ѿлꙋчи́ши б҃е достоа́нїю твое̑мꙋ , и҆ і҆ꙁнемо́же , ты же съверши ю҆̀ · Живот̾наѧ твоѧ живꙋтъ на не́й , ѹ҆гото́валъ е҆си блгⷵтїю твоею̀ нищемꙋ б҃е · г҃ь дасть гл҃ъ бл҃говѣствꙋющиⷨ си́лꙋ мно́́гꙋ , цр҃ь силъ въꙁлюбленаго , лѣпотою до́мꙋ раꙁдѣли́ти користь · А҆ще поспитѐ посредѣ предѣлъ , крилѣ голꙋбинѣ посребренѣ , и҆ междора́мїа еа̀ в̾ блеща́нїи ꙁла́та · Є҆гда раꙁньстви́тъ нбⷵныи цр҃ѧ на не́й , ѻ҆снѣжа́тсѧ в селмо́нѣ · Гора бж҃їа , гора тꙋчнаа , гора ѹ҆сы́ренаа , гора тꙋчнаѧ · Вскꙋ́ю непщꙋе́те горы ѹ҆сы́реныа; гора ю҆̀же бл҃говоли б҃ъ жити в не́и · И҆бо г҃ь всели́тсѧ до конца , колесни́ца бж҃їа тмами темъ , ты́сѧщѧ гобꙁꙋ́ющыхъ · г҃ь в нихъ в̾ синаинѣ въ ст҃емъ · Въꙁ̾шел̾ е҆си на высотꙋ̀ , плѣнилъ е҆си плѣнъ · Прїа́лъ е҆си даа́нїе в̾ чл҃цехъ , и҆бо не покарѧ́ющаа̀сѧ е҆же вселитисѧ · г҃ь бг҃ъ блⷵвенъ , блⷵвенъ г҃ь дн҃ь дн҃е · Поспѣшитъ намъ б҃ъ сп҃се́нїи нашихъ , б҄ъ нашь , б҃ъ сп҃са́ти , и҆ гн҃ѧ гн҃ѧ и҆сходища смр҃тнаа · Ѡ҆баче б҃ъ съкрꙋшитъ главы̀ врагъ своиⷯ , врьхъ власъ преходѧщыхъ в̾ прегрѣше́них̾ свои̑хъ · Рече г҃ь , ѿ васа́на ѻ҆бращꙋ , ѻ҆бращꙋ въ глꙋбинахъ морскыⷯ . ꙗ҆́ко да ѻ҆мо́читсѧ нога твоа в̾ кровѝ , ꙗ҆́ꙁы́къ псовъ твоиⷯ ѿ врагъ ѿ него · Видѣна бы́шѧ шествїа твоа бж҃е , шествїа б҃а мое̑го цр҃ѧ е҆же въ ст҃ем̾ · Предвари́шѧ кн҃ѕи блиꙁъ пою́щиⷯ , посредѣ дв҃ъ тѷмпа́нницъ · Въ цр҃квахъ блⷵвите б҃а , г҃а ѿ и҆сто́чниⷦ‍҇ іил҃евъ · т҄ꙋ венїами́нь ю́ношѧ въ ѹ҆жасѣ , кн҃ѕи і҆ѹ҆дови влⷣкы и҆хъ , кн҃ѕи ꙁавꙋло́ни , кнѧ́ѕи нефѳали́мли · Ꙁаповѣжⷣь бж҃е си́лꙋ твою , ѹ҆крѣпи бж҃е с҄е , е҆же съдѣла в насъ , ѿ цр҃кви твоеа̀ въ і҆е̑рлⷵи́мъ · Тебѣ принесꙋтъ цр҃їе да́ры , ꙁапретѝ ѕвѣремъ тростнымъ · Со́нмъ ю҆нецъ въ ю́ницѧхъ лⷣюскыхъ , ꙁатвори́ти и҆скꙋшеныа сребромъ · Раꙁрꙋшѝ ꙗ҆́ꙁы́кы хотѧщаѧ бра́немъ · Прїидꙋтъ молитвеницы ѿ е҆гѷпта , е҆ѳїѻ́пїа прⷣеварѝтъ рꙋка е҆а̀ б҃ꙋ · Цр҃ьства ꙁемна́ѧ по́ите б҃ꙋ , въспо́ите гв҃и · Въꙁшеⷣшемꙋ на́ нб҃о нбⷵное на въсто́кы · Се̑ дасть гла́сꙋ свое̑мꙋ глⷵа си́лы , дади́те сла́вꙋ бв҃и · На і҆ил҃и велелѣ́пота е҆го , и҆ си́ла е҆го на ѻ҆́блацехъ · ди́венъ бг҃ъ въ ст҃ыⷯ своиⷯ , б҃ъ і҆ил҃евъ · То́и дастъ си́лꙋ и҆ дръжа́вꙋ лю́демъ свои̑мъ . бла́гословенъ бг҃ъ · Сла́ва · В конецъ , ѱало́мъ дввⷣъ . ѯ҃и · Ѡ҆ и҆ꙁмѣншиⷯсѧ · Сп҃си м҄ѧ б҃е , ꙗ҆́ко внидоша во́ды до дш҃а моеа̀ · Ѹ҆глѣбоⷯ в̾ тимѣнїа глꙋбины , и҆ нѣсть постоа́нїа . прїидоⷯ въ глꙋбины̀ морскы́а , и҆ бꙋ́рѧ потопѝ м҄ѧ · Ѹ҆трꙋдиⷯсѧ ꙁовы̀ , и҆ꙁмолче горта́нь мо́и · И҆ꙁчеѕо́стѣ ѻ҆́чи моѝ , ѹ҆пова́ющꙋ м҄и на́ б҃а мое̑го · Ѹ҆мно́жишасѧ паче влⷵа главы моеа̀ , ненави́дѧщеѝ м҄ѧ всꙋе · Ѹ҆крѣпи́шасѧ враѕи мои , и҆ꙁгонѧ́щеѝ м҄ѧ беꙁ пра́в̾ды · Ꙗ҆́же не въсхищааⷯ , тогда въꙁдаѧхъ · Бж҃е т҄ы ѹ҆вѣдѣ беꙁꙋ́мїе моѐ , и҆ прегрѣше́нїа моѧ ѿ тебе не ѹ҆таи́шѧсѧ · да не постыдѧтсѧ ѻ҆ мнѣ трьпѧ́щеѝ тебе г҃и , г҃и силъ , ниже посрамѧтсѧ ѻ҆ мнѣ и҆щꙋщеѝ тебе , бж҃е і҆и̑левъ · Ꙗ҆́ко҃ тебе ради прїа́хъ поноше́нїе , покры̀ срамота лицѐ мое · Чю́жь быхъ братїи мое́й , и҆ стра́ненъ сн҃овомъ матере моеа̀ · Ꙗ҆́ко ре́вность до́мꙋ твоего снѣсть м҄ѧ , и҆ поношенїа поно́сѧщиⷯ т҄и нападошѧ на́ мѧ · И҆ покрыхъ посто́мъ дш҃ꙋ мою , и҆ бысть в поноше́нїе мн҄ѣ · И҆ положиⷯ ѻ҆дѣѧнїе мое вретище , и҆ быⷯ и҆мъ в̾ при́тчю · Ѡ҆ мнѣ глꙋмлѧ́хꙋсѧ сѣдѧщеѝ въ вратѣх̾ , и҆ ѻ҆ мнѣ поѧ́хꙋ пїющеѝ вино̀ · А҆ꙁъ же мл҃твою моею к тебѣ бж҃е , вре́мѧ бл҃говоленїѧ · Бж҃е , въ множествѣ млⷵти твоеѧ ѹслыши м҄ѧ · Въ и҆стинѣ сп҃се́нїа твоего , сп҃си м҄ѧ ѿ бренїѧ , да не ѹ҆глѣбнꙋ · И҆ꙁба́ви м҄ѧ ѿ ненави́дѧщыⷯ м҄ѧ , и҆ ѿ глꙋбо́кыⷯ водъ · да не потопи́тъ мене бꙋ́рѧ воⷣна́ѧ , ниже пожретъ мене глꙋбина , ниже сведетъ ѻ҆ мнѣ ровеникъ ѹ҆стъ свои́х̾ · Ѹ҆слы́ши м҄ѧ г҃и , ꙗ҆́ко бл҃га млⷵть твоа , по мно́жествꙋ щедро́т̾ твоиⷯ при́ꙁри на мѧ · Не ѿврати лица твоего ѿ ѻ҆трока твоего , ꙗ҆́ко скорблю̀ . ско́ро ѹ҆слы́ши м҄ѧ , вонмѝ дш҃и мое́й , и҆ і҆ꙁба́ви еа̀ · Врагъ моиⷯ ради и҆ꙁба́ви м҄ѧ . ты̀ б҄о съвѣсѝ поноше́нїе мое , и҆ стꙋд̾ мой , и҆ срамотꙋ̀ мою · Преⷣ тобою вс҄и стꙋжа́ющеѝ м҄и , поношенїе прича́ѧ дш҃а моа и страсть · И҆ ждаⷯ и҆же со мною поскорби́тъ , и҆ не бѣ . и҆ ѹ҆тѣша́ющыхъ , и҆ не ѻ҆брѣтохъ · И҆ дашѧ в снѣдь мою же́лчь , и҆ в жа́жⷣꙋ мою напои́шѧ м҄ѧ ѻ҆цта̀ · да бꙋ́деⷮ трапе́ꙁа иⷯ преⷣ ними в сѣть , и҆ въ въꙁдаа́нїе , и҆ в собла́ꙁнъ · Помрачы́тѣсѧ ѻ҆́чи иⷯ не ви́дѣти , и҆ хребе́тъ и҆хъ ѿнќдь слѧцѝ · Пролѣй на́ нѧ гнѣвъ твой , и҆ ꙗ҆́рость гнѣва твоего пости́гнетъ и҆хъ · да бꙋ́деⷮ дворъ и҆хъ пꙋстъ , и҆ в жили́щыхъ и҆хъ да не бꙋ́детъ живꙋщаго · Ꙁане е҆гоже т҄ы пораꙁѝ , тїи погна́шѧ , и҆ к̾ болѣꙁни ꙗ҆́ꙁвъ моиⷯ приложи́шѧ · Приложи беꙁаконїе къ беꙁако́нїю и҆хъ , и҆ да не вни́дꙋтъ в̾ пра́вдꙋ твою · да потребѧ́тсѧ ѡ книгъ живо́тныхъ , и҆ с правеⷣными не напи́шꙋтсѧ · Ни́щъ и҆ болѧ̀ е҆смь а҆ꙁъ , сп҃се́нїе твое б҃е прїа́тъ м҄ѧ · Въсхвалю̀ и҆́мѧ б҃а моего с пѣ́снїю , въꙁвели́чю е҆го въ хвале́нїи · И҆ ѹ҆гоⷣно бꙋ́детъ б҃ꙋ паче телца̀ ю́на , ро́гы и҆ꙁдаю́ща и па́ꙁнокти . да ѹ҆ꙁрѧⷮ ни́щїи , и҆ въꙁвеселѧⷮсѧ · Вꙁы щате б҃а , и҆ жива бꙋ́детъ дш҃а башѧ · Ꙗ҆́ко ѹ҆слы́ша ни́щаѧ г҃ь , и҆ ѻ҆кова́ныхъ своиⷯ не ѹ҆ничижи́тъ · да въсхвалѧтъ е҆го нб҃са и҆ ꙁемлѧ , море , и всѧ живꙋщаѧ в немъ · Ꙗ҆́ко бг҃ъ сп҃се́тъ сїѻ́на , и҆ съѕи́ждꙋтсѧ гради і҆ю̑де́истїи . и҆ вселѧтсѧ та́мо , и҆ наслѣдѧтъ и҆̀ , и҆ сѣмѧ рабъ твоиⷯ ѹ҆дръжиⷮ и҆̀ · И҆ любѧщеѝ и́мѧ твое , вселѧтсѧ в немъ · В конецъ , двⷣвъ . в̾спомина́нїе , въ Бе̑же сп҃си м҄ѧ г҃и . ѯ҃ѳ · е҃ в̾ по́мощь мою̀ вонмѝ , г҃и помощи м҄и потщи́сѧ · да постыдѧ́тсѧ и посрамѧтсѧ и҆щꙋщеѝ дш҃ꙋ мою · да въꙁвратѧтсѧ в̾спѧть , и҆ постыдѧтсѧ мы́слѧщеѝ м҄и ѕла́а · да въꙁ̾вратѧ́тсѧ а́бїе стыдѧ́щесѧ , гл҃ющеи м҄и , бл҃гоже бл҃гоже · да въꙁрадꙋютсѧ и҆ въꙁвеселѧ́тсѧ ѻ҆ тебѣ , вс҄и и҆щꙋщеѝ тебе бж҃е · И҆ гл҃юⷮ вынꙋ , да въꙁвели́читсѧ г҃ь , любѧщеѝ сп҃се́нїе твое · А́ꙁ̾ же ни́щъ е҆смь и҆ ѹ҆бо́гъ , бж҃е помоꙁѝ м҄и . помощ̾никъ мой и҆ і҆ꙁба́витель мой е҆си т҄ы , г҃и не ꙁакоснѝ · Слⷡ‍҇а · ѱлоⷨ двⷣвъ , сн҃овъ и҆ѻ҆нада́воⷡ‍҇ . и҆ пе́рвыхъ плѣншиⷯсѧ . неѻ҆пи́санъ ѿ е҆вре́й . · каⷴ‍҇ і҃ · На тѧ г҃и ѹ҆поваⷯ , да не постыжꙋ́сѧ в̾ вѣкъ · Пра́вдою твоею и҆ꙁбави м҄ѧ , і҆ иꙁмѝ м҄ѧ · Приклони къ мнѣ ѹ҆хо твое , и сп҃си м҄ѧ · Бꙋ́ди м҄и в̾ бг҃ъ ꙁащи́титель , и҆ в мѣ́сто крѣпко спасти м҄ѧ · Ꙗ҆́ко ѹ҆тверженїе моѐ , и҆ прибѣжище моѐ е҆си т҄ы · Бж҃е мой и҆ꙁмѝ м҄ѧ и҆ꙁ рꙋкы̀ грѣш̾наго , и҆ꙁ рꙋкы̀ ꙁаконопрестꙋпнаго , и҆ ѻ҆бидѧщаго · Ꙗ҆́ко т҄ы е҆си тръпѣнїе мое г҃и , г҃и ѹ҆пованїе мое ѿ ю́ности моеа̀ · В тебѣ ѹ҆твердиⷯсѧ ѿ ѹ҆тро́бы , ѿ чрева мт҃ре моеа̀ т҄ы е҆си мой покровитель · ѻ҆ тебѣ пѣнїе мое вы́нꙋ , ꙗ҆́ко чю́дꙋ быⷯ мно́гымъ . и҆ ты̀ помощникъ мой крѣпокъ · да и҆сполнѧтсѧ ѹ҆ста̀ моа̀ похвалы̀ , ꙗ҆́ко да въспою сла́вꙋ твою , весь дн҃ь велелѣпотꙋ твою · Не ѿвръꙁи мене въ времѧ ста́рости , внегда и҆ꙁ̾чеꙁати крѣпости моей не ѻ҆ста́ви мене · Ꙗ҆́ко рѣшѧ враѕи моѝ мн҄ѣ , и҆ стрегꙋщеѝ дш҃ꙋ мою совѣща́шѧ в̾кꙋпѣ , гл҃юще , б҃ъ ѻ҆ста́вилъ е҆сть е҆го . поженѣте и҆ і҆мѣте е҆го , ꙗ҆́ко нѣсть и҆ꙁбавлѧ́аѝ · Бж҃е мой , не ѹ҆да́лисѧ ѿ мене , б҃е мой в̾ по́мощ̾ мою вонмѝ · да постыдѧ́тсѧ и҆ і҆ꙁ̾че́ꙁ̾нꙋтъ ѻ҆клевета́ющеѝ дш҃ꙋ мою , да ѻ҆блекꙋтсѧ в̾ стⷣꙋ и҆ срамъ и҆́щꙋщеѝ ѕла́ѧ мн҄ѣ · А҆́ꙁъ же всегда ѹ҆пова́ю на́ тѧ , и҆ приложꙋ̀ на всѧ́кꙋ похвалꙋ̀ твою · Ѹ҆ста̀ моа̀ въꙁвѣстѧ́тъ пра́вдꙋ твою , ве́сь дн҃ь сп҃се́нїе твое · Ꙗ҆́ко не поꙁнаⷯ кни́жна , вни́дꙋ в си́лѣ гн҃и . г҃и помѧнꙋ̀ правдꙋ твою е҆ді́ного · Бж҃е мой ꙗ҆́же наѹ҆чилъ м҄ѧ е҆си ѿ ю́ности моеа̀ , и҆ до нн҃ѣ въꙁвѣщꙋ чюдеса твоѧ , и҆ даже до ста́рости и҆ ма́тор̾ства · Бж҃е мой , не ѻ҆ста́ви мене , до́ндеже въꙁвѣщꙋ мы́шцꙋ твою ро́дꙋ всемꙋ грѧдꙋщемꙋ , си́лꙋ твою и҆ пра́вдꙋ твою , б҃е , даже до вы́шниⷯ , ꙗ҆́же сътвори́лъ м҄и е҆си вели́чїа · Бж҃е , кто̀ подо́бенъ тебѣ; е҆ли́кы ꙗ҆́вилъ м҄и е҆си ско́рби мно́гы и҆ ѕлы̀ , и҆ ѻ҆бра́щъ ѻ҆живилъ м҄ѧ е҆си , и҆ ѿ беꙁнⷣъ ꙁемлѝ въꙁведѐ м҄ѧ · Ѹ҆мно́жилъ е҆си на мнѣ вели́чествїе твое , и҆ ѻ҆бращъ ѹ҆тѣшилъ м҄ѧ е҆си . и҆ ѿ беꙁднъ ꙁемлѝ па́кы въꙁведѐ м҄ѧ · И҆бо а҆ꙁъ и҆сповѣмсѧ тебѣ в лю́де г҃и , в̾ сосꙋ́дехъ ѱало́мъскыхъ и́стиннꙋ твою б҃е · Пою̀ тебѣ в̾ гꙋ́слеⷯ , ст҃ыи і҆и̑л҃евъ · Въꙁра́дꙋетасѧ ѹ҆стнѣ моѝ е҆гда пою̀ тебѣ , и҆ дш҃а моѧ̀ ю҆же е҆си и҆ꙁба́вил̾ · Є҆ще же и҆ ꙗ҆́ꙁы́къ мой , весь дн҃ь поѹ҆чи́тсѧ пра́вдѣ твоей , е҆гда постыдѧ́тсѧ и҆ посрамѧтсѧ и҆щꙋщеѝ ꙁла́ѧ мн҄ѣ · Въ соло́монь ѱлоⷨ двⷣвъ о҃а · Бе҃ , сꙋдъ твой цр҃е́ви дажⷣь , и҆ правдꙋ твою сн҃ꙋ ц҃ре́вꙋ , сꙋдити лю́демъ твои́мъ в̾ пра́вдꙋ , и҆ ни́щымъ твоиⷨ в сⷣꙋ · да въспрїимꙋтъ го́ры ми́ръ людїи  , и҆ хо́лми правдꙋ · Сꙋдитъ ни́щимъ люⷣскымъ , и҆ сп҃се́т̾ сн҃ы ѹ҆бо́гыⷯ · И҆ смиритъ клеветника̀ , и҆ пребꙋ́детъ съ сл҃нцемъ , и҆ пре́жде лꙋны̀ ро́да родовъ · Снидетъ ꙗ҆́ко дожⷣь на рꙋно̀ , и҆ ꙗ҆́ко ка́плѧ ка́плющїа на ꙁемлю · Восїа́етъ въ дн҃ехъ е҆го правда , и҆ мно́жество ми́ра , дондеже ѿи́метсѧ лꙋна̀ · И҆ ѻ҆блада́етъ ѿ морѧ до́ морѧ , и҆ ѿ рѣкъ до конецъ вселе́нныа · Преⷣ ни́мъ припа́даютъ е҆ѳїѻ́плѧне , и вра́ѕи е҆го пръсть поли́жꙋтъ · Цр҃їе ѳарсїистїи и҆ ѻ́строви да́ры принесꙋтъ · Цр҃їе а҆ра́в̾стїи и҆ са́ва да́ры приведꙋтъ · И҆ покло́нѧтсѧ е҆мꙋ вс҄и цр҃їе ꙁеⷨстїи , вс҄и ꙗ҆́ѕы́цы порабо́таютъ е҆мꙋ · Ꙗ҆́ко и҆ꙁба́ви ни́ща ѿ си́лна , и҆ ѹ҆бо́га е҆мꙋже не бѣ помощника · Пощади́тъ ни́ща и҆ ѹ҆бо́га , и҆ дш҃а ѹ҆бо́гыхъ сп҃се́тъ · ѿ ли́хвы и҆ ѿ непра́вды и҆ꙁба́виⷮ дш҃ѧ и҆хъ , и҆ че́стно и́мѧ е҆го преⷣ ни́ми · И҆ живъ бꙋ́детъ , и҆ дастьсѧ е҆мꙋ ѿ ꙁлата а҆равїиска , и҆ помо́лѧтсѧ ѻ҆ неⷨ вы́нꙋ · Ве́сь дн҃ь блⷵвѧ́тъ и҆̀ , бꙋ́дет̾ ѹ҆твеженїе на ꙁеⷨлѝ , на ве́рхъ го́ръ · Превъꙁнесе́тсѧ паче лѷвана плоⷣ е҆го , и҆ процвѣтꙋтъ ѿ града ꙗ҆ко трава ꙁемна́а · Бꙋ́детъ и́мѧ е҆го блⷵве́но въ вѣки , прежⷣе сл҃нца пребыва́етъ и́мѧ е҆го · и҆ блⷵвѧтсѧ ѻ҆ немъ вс҄ѧ колѣна ꙁеⷨна́ѧ , вс҄и ꙗ҆́ѕы́цы ѹ҆блажѧ́тъ и҆̀ · блⷵве́нъ г҃ь б҃ъ і҆и̑л҃евъ , творѧ́и чюдеса̀ е҆ді́нъ · И҆ блⷵве́но и́мѧ сла́вы е҆го , в̾ вѣкъ , и҆ въ вѣкъ вѣка · И҆ и҆спо́лънитсѧ сла́вы е҆го вс҄ѧ ꙁемлѧ . бꙋ́дет̾ бꙋ́дет · Сла́ва · И҆ꙁъѻ҆ста́шѧ пѣнїа двⷣва сн҃а и҆е̑с̾се́ѻ҆ва . ѱлоⷨ а҆са́фовъ , о҃в · Ко́ль бл҃гъ б҃ъ і҆ил҃евъ , пра́выⷨ срⷣцемъ · Мнѣ же в̾ма́лѣ не подвижѧ́стѣсѧ ноѕѣ , в̾ма́лѣ не пролїа́шѧсѧ стопы моѧ · Ꙗ҆́ко въꙁревновахъ на беꙁако́нныѧ , ми́ръ грѣшникомъ ꙁрѧ̀ · Ꙗ҆́ко нѣсть въсклоненїѧ в̾ смерти и҆хъ , и҆ ѹ҆тверженїе в ра́нѣ иⷯ · В трꙋдѣхъ члчⷵкыхъ нѣ́ сꙋть , и҆ съ чл҃кы не прїимꙋтъ ра́нъ , сего ради ѹ҆дръжа̀ и҆хъ гръдыни до конца̀ · ѻ҆дѣ́ашѧсѧ непра́вдою и҆ нече́стїемъ свои́мъ , и҆ꙁы́детъ ꙗ҆́ко и҆с тꙋка непра́вда иⷯ · Преидо́ша в̾ любовь срⷣца , помы́слишѧ и҆ гла҃шѧ в̾ лꙋка́в̾ствѣ , непра́вдꙋ в̾ высотꙋ̀ гл҃аша · Положи́шѧ на нб҃сѝ ѹ҆ста̀ своѧ , и҆ ꙗ҆́ꙁыкъ иⷯ пре́иде по ꙁемлѝ · Сего ради ѻ҆братѧ́тсѧ людїе моѝ сѣмо , и҆ дн҃їе и҆сполнь ѻ҆брѧ́щꙋтсѧ в ниⷯ · И҆ рѣшѧ , како ѹ҆вѣдѣ б҃ъ , и҆ а́ще е҆сть ра́ꙁꙋмъ в̾ вы́шнемъ; с҄е сїи грѣшници , и҆ гобꙁꙋюще в̾ вѣкъ ѹ҆дръжа́шѧ богаⷮство · И рⷯѣ , е҆да всꙋ́е ѻ҆пра́вдихъ срⷣце мое , и҆ ѹ҆мыхъ в непови́нныхъ рꙋцѣ моѝ · И҆ быхъ ꙗꙁвенъ весь дн҃ь , и҆ ѻ҆бли́чник̾ мой на ѹ҆трениⷯ · А҆́ще гл҃ахъ повⷨѣ та́ко , с҄е ро́дꙋ сн҃овъ твоиⷯ е҆мꙋже ѻ҆бѣщаⷯсѧ и҆ непщевахъ раꙁꙋмѣти · Се̑ трꙋдъ е҆сть предо мною , до́ндеже вни́дꙋ въ ст҃и́ло бж҃їе , и҆ раꙁꙋмѣю в̾ послⷣѣнѧа иⷯ · ѻ҆баче ꙁа лще́нїа и҆хъ положиⷧ‍҇ и҆мъ е҆си ѕлаѧ , ниꙁложилъ ѧ҆̀ е҆си в̾негда раꙁгръдѣти · Ка́ко бы́шѧ в̾ ꙁапꙋстѣнїе внеꙁа́пꙋ; и҆ꙁчеѕо́шѧ , погибо́шѧ ꙁа беꙁаконїе свое · Ꙗ҆́ко со́нїе въста́ющаго , г҃и въ градѣ твоеⷨ ѻ҆браꙁъ иⷯ ѹ҆ничижи́ши · Ꙗ҆́ко ражⷣеже́сѧ срⷣце моѐ , и҆ ѹ҆тро́бы моа̀ и҆ꙁмѣнишѧсѧ · И҆ а́ꙁъ ѹ҆ничиженъ , и҆ не раꙁꙋмѣхъ , ско́тенъ быⷯ ѹ҆ тебѐ , и҆ аꙁъ вы́нꙋ с тобою · Ѹ҆дръжалъ е҆си рꙋ́кꙋ деснꙋю мою , и҆ съ совѣтомъ твои́мъ наста́вилъ м҄ѧ е҆си , и҆ съ сла́вою прїа́тъ м҄ѧ · Чт҄о б҄о ми е҆сть на нб҃си , и҆ ѿ тебе что̀ въсхотⷯѣ на ꙁем̾лѝ; и҆ꙁчеꙁѐ срⷣце мое и҆ плоть моа , б҃е срⷣца моего , и҆ часть моѧ б҃е мои въ вѣкы · Ꙗ҆́ко с҄е ѹ҆далѧ́ющеѝсѧ ѿ тебѐ поги́бнꙋтъ , потребилъ е҆си всѧ́кого любы̀ дѣющаго ѿ тебѐ · Мнѣ же прилѣплѧ́тисѧ бв҃и бл҃го е҆сть , полага́ти на́ г҃а ѹ҆пованїе мое · Въꙁвѣсти́ти м҄и вс҄ѧ хвалы̀ твоѧ , въ вратѣх̾ дщере сїѻ́нѧ · ра́ꙁꙋма а҆са́фова , ѻ҃г · Вскꙋю б҃е ѿри́нꙋ до конца , раꙁгнѣвасѧ ꙗ҆́рость твоа на ѻ҆вцѧ̀ па́ствы твоеа̀; помѧнѝ со́нмъ твой , и҆же стѧжа̀ и҆спе́рва , и҆ꙁба́вилъ е҆си же́ꙁлъ достоа́нїа твоего · Гора сїѻ́нъ с҄и ꙗ҆́же всели́сѧ в ней , въꙁдви́гни рꙋцѣ твоѝ на гръды́нѧ иⷯ вконецъ · Є҆ли́ка лꙋка́внова врагъ въ ст҃ѣмъ твоемъ , и҆ въсхвали́шѧсѧ ненавидѧщеѝ т҄ѧ , посредѣ пра́ꙁдника твое̑го · Положиша ѕна́менїа своѧ ꙁна́менїѧ , и не поꙁна́шѧ , ꙗ҆́ко въ и҆схо́дѣ превы́ше · Ꙗ҆́ко в̾ дꙋбра́вѣ дре́вѧнѣ , секи́рами раꙁсѣко́шѧ двери е҆го вкꙋ́пѣ , сѣчивомъ и҆ ѻ҆скордомъ раꙁрꙋшишѧ и҆̀ · Вжего́шѧ ѻ҆гнемъ ст҃и́ло твое , на ꙁемли ѻ҆скверни́ша жили́ще и́мени твоего · Рѣшѧ в̾ срⷣцыⷯ своихъ ю́жикы и҆хъ вкꙋ́пѣ , прїидѣте и҆ ѿста́вимъ всѧ пра́ꙁдникы бж҃їа ѿ ꙁемлѧ · Ꙁна́менїа и҆хъ не видѣхоⷨ , нѣсть ктомꙋ̀ пррⷪ‍҇ка , и҆ наⷵ не поꙁна́етъ ктомꙋ · доко́лѣ б҃е понашает̾ врагъ , раꙁдража́етъ проти́вныи и́мѧ твое до конца̀; в̾скꙋ́ю ѿвраща́еши рꙋ́кꙋ твою , и҆ десни́цꙋ твою ѿ среды̀ ꙗ҆дръ твоиⷯ в коне́цъ; б҃ъ же цр҃ь нашь прежⷣе вѣкъ , съдѣ́ла сп҃се́нїе посредѣ ꙁемлѧ · Ты ѹ҆твердилъ е҆си си́лою твоею̀ море . ты сте́рлъ е҆си главы ꙁмїе́мъ в̾ водѣ · Ты̑ съкрꙋшилъ е҆си главꙋ ꙁмїе́вꙋ , далъ е҆си того бра́шно лю́демъ е҆ѳїѻ́пскымъ · Ты̀ растръже и҆сто́чникы и҆ пото́кы , т҄ы и҆ссꙋшѝ рѣки и҆ѳа́м̾скыа · Твой е҆сть дн҃ь , и҆ твоа е҆сть но́щъ . т҄ы съвершѝ ꙁарѧ̀ и҆ сл҃нце · Ты̑ сътвори вс҄ѧ предѣлы ꙁемлѝ , лѣто и҆ ве́снꙋ , т҄ы сътворилъ е҆си иⷯ , помѧнѝ сїа · Враг̾ поносѝ гв҃и , и лю́дїе беꙁꙋ́мнїи раꙁрⷣажишѧ и҆́мѧ твое · Не преда́жⷣь ѕвѣре́мъ дш҃ѧ и҆сповѣдающаѧ ти сѧ , дш҃ъ ѹ҆бо́гыⷯ твоиⷯ не ꙁабꙋ́ди до коⷩ‍҇ца · Приꙁри на ꙁавѣтъ твой , ꙗ҆́ко и҆сполнишѧсѧ помраче́нїи ꙁемлѧ домо́въ непра́ведныхъ · да не въꙁ̾врати́т̾сѧ смиренъ сра́мленъ . ни́щъ и҆ ѹ҆бо́гъ въсхвалита и́мѧ твое · Встани б҃е , сꙋди пр҄ю твою , помѧни поноше́нїе твое е҆же ѿ беꙁꙋ́мнаго весь дн҃ь · Не ꙁабꙋ́ди гла́са мл҃твеникъ твоиⷯ , гръды́ни ненавидѧщыхъ тѧ в̾ꙁыде вы́нꙋ  · Слⷡ‍҇а · в̾ конецъ дн҃е растли́ши . ѱлоⷨ пѣ́сни а҆са́фовъ , о҃д · Исповѣмысѧ тебѣ бж҃е , и҆сповѣмысѧ тебѣ , и҆ приꙁовемъ и́мѧ твое · Повѣм вс҄ѧ чюдеса твоа , е҆гда прїимꙋ вре́мѧ , а́ꙁъ пра́воты сꙋжⷣꙋ · Раꙁтаасѧ ꙁеⷨлѧ , и вси живꙋщеѝ на не́й · А҆ꙁъ ѹ҆твердиⷯ столпы̀ еа̀ · Рѣхъ беꙁако́ннꙋющымъ , не беꙁако́ннꙋите . и҆ съгрѣшѧ́ющыⷨ , не въꙁноси́те ро́га · Не въꙁдви́жите на высотꙋ̀ ро́га ва́шего , и҆ не гл҃ите на́ б҃а непра́вдꙋ · Ꙗ҆́ко ни ѿ сходъ ни ѿ ꙁапаⷣ , ни ѡ пꙋстъ горъ , ꙗ҆́ко б҃ъ сꙋди́и е҆сть · Сего смирѧ́етъ , и҆ сего въꙁно́ситъ . ꙗ҆́ко ча́шѧ в рꙋцѣ гн҃и вина̀ нерастворе́на и҆сполнь растворе́нїа , и҆ ѹ҆клонѝ ѡ сеа̀ в сїю , ѻ҆баче дро́ждїе е҆̑го не и҆скы́дашѧсѧ · И҆спїю́тъ вс҄и грѣшнїи ꙁемлѧ , а҆̑ꙁъ же въꙁрадꙋюсѧ в̾ вѣкъ , пою̀ б҃ꙋ і҆а́ковлю · И҆ вс҄ѧ ро́гы грѣшныхъ сломлю̀ , и҆ въꙁнесе́тсѧ рогъ пра́веднаго · В конецъ , в пѣснехъ ѱлоⷨ а҆са́фовъ , пѣснь къ а҆ссѷрїю . о҃е · Вѣдомъ въ і҆ю̑де́ѝ б҃ъ , въ і҆ил҃и велїе и́мѧ е҆го · И҆ бысть в̾ ми́рѣ мѣсто е҆го , и҆ жили́ще е҆го в сїѻ́нѣ · Тꙋ съкрꙋши крѣпости лꙋкъ , щиⷮ , и҆ ѻ҆рꙋжїе и брань · Просвѣща́еши т҄ы ди́вно ѿ го́ръ вѣчныхъ , смꙋти́шѧсѧ вс҄и нераꙁꙋ́мнїи срⷣцемъ · Ѹ҆снꙋшѧ сномъ свои́мъ , и҆ не ѻ҆брѣто́шѧ ничтоже , вс҄и мꙋжїе бога́тьства рꙋ́къ своиⷯ · ѿ ꙁапрещенїѧ твоего б҃е і҆а́ковль , въꙁдрѣма́шѧ всⷣѣшеѝ на конѧ · Ты̑ страшенъ е҆си , и҆ кто проти́вꙋ станетъ т҄и; ѿтолѣ гнѣвъ твой . с̾ нб҃сѐ слы́шанъ сътворилъ е҆си сꙋдъ · Ꙁемлѧ̀ ѹ҆боасѧ и҆ ѹ҆молча , в̾негда въстати на сⷣꙋ б҃ꙋ , спⷵтѝ вс҄ѧ крот̾кы́ѧ ꙁемлѝ · Ꙗ҆́ко помышленїе члчⷵко и҆сповѣстьсѧ тебѣ , и҆ ѻ҆ста́нокъ помышленїѧ пра́ꙁднꙋетъ т҄и · Помоли́тесѧ и҆ въꙁдади́те гв҃и б҃ꙋ на́шемꙋ , вс҄и и҆же ѻ҆́крестъ е҆го принесⷮꙋ дары страшно́мꙋ и҆ ѿе́млющемꙋ дꙋхы кн҃ѕемъ , страшномꙋ паче цр҃їи ꙁемныхъ · В концъ , ѻ҆ і҆дїѳꙋмѣ , ѱлоⷨ а҆са́фовъ , о҃ѕ · Гла́сомъ моиⷨ къ г҃ꙋ въꙁваⷯ , гла́сомъ мои к̾ б҃ꙋ , и҆ внѧт̾ м҄и · в̾ дн҃ь печа́ли моеа б҃а в̾ꙁыскаⷯ , рꙋка́ма мои́ма но́щїю пре нимъ , и҆ не прелщен̾ быхъ · ѿврьжесѧ ѹ҆тѣшитисѧ дш҃а моа̀ , помѧнꙋхъ б҃а , и҆ въꙁвеселиⷯсѧ · Въꙁ̾скорбѣх̾ , и҆ пренемо́же дх҃ь мой · Предвари́стѣ стражбы ѻ҆́чи моѝ · Смꙋтиⷯсѧ , и҆ не гл҃ах̾ · Помы́слиⷯ дн҃и пе́рвыа , и҆ лѣта вѣчнаѧ помѧнꙋхъ , и҆ поѹ҆чиⷯсѧ · Но́щїю срⷣцемъ мои́мъ глꙋмлѧⷯсѧ , и тꙋжаше дꙋхъ мой · Є҆да въ вѣкы ѿри́неⷮ г҃ь , и҆ не приложитъ бл҃говолити па́кы , и҆ли до конца млⷵть свою ѿсѣчеⷮ; сконча гл҃ы ѿ рода в родъ · Є҆да ꙁабꙋдетъ ѹ҆щедрити б҃ъ , и҆ли ѹ҆дръжиⷮ въ гнѣвѣ свое́мъ щедро́ты своа; и рѣхъ , нн҃ѣ начахъ . си и҆ꙁмѣна десни́ца вы́шнѧго · Помѧнꙋхъ дѣла гн҃ѧ . ꙗ҆́ко помѧнꙋ̀ ѿ ꙁачала чюдесъ твоиⷯ , и҆ поѹ҆чюсѧ въ всⷯѣ дѣлеⷯ твоиⷯ , и҆ в начинаниⷯ твои́хъ поглꙋмлюсѧ · Бж҃е , въ ст҃емъ пꙋть твой · Кт҄о б҃ъ ве́лїи , ꙗ҆́ко б҃ъ нашъ; т҄ы е҆си б҃ъ творѧ́ѝ чюдеса̀ · Поꙁна́нꙋ сътвориⷧ‍҇ е҆си в лю́дехъ си́лꙋ твою , и҆ꙁба́вилъ е҆си мы́шцею твоею лю́ди твоѧ , сы́ны і҆а́ковлѧ , и҆ і҆ѻ́сифовы · Видѣша т҄ѧ во́ды б҃е , видѣшѧ т҄ѧ во́ды , и҆ ѹ҆боа́шѧсѧ · Смꙋти́шѧсѧ бе́ꙁ̾дны , мно́жествомъ шꙋма водъ . глⷵа да́шѧ ѻ҆́блацы · И҆бо стрѣ́лы твоѧ прехо́дѧтъ глⷵа грома твоего в колеси · ѻ҆свѣти́шѧ млънїа твоа вселе́ннꙋю , подвижасѧ , и трепет̾на бысть ꙁемлѧ · В мо́ри пꙋтїе твоѝ , и стеꙁѧ твоѧ в̾ водаⷯ мно́гах̾ , и҆ стопы твоѧ не поꙁна́ютсѧ · Наставиⷧ‍҇ е҆си ꙗ҆́ко ѻ҆вцѧ люди твоѧ , рꙋко́ю моѷсе́ѻвою и҆ а҆а̑ро́нею · Слⷡ‍҇а . ра́ꙁꙋм̾ а҆са́фовъ , о҃ꙁ · кⷴ‍҇а а҃і · Внемлѣте лю́дїе моѝ ꙁако́нъ мой , приклони́те ѹ҆хо ва́ше въ гл҃ы ѹ҆стъ мои́хъ · ѿвръꙁꙋ въ притчѧⷯ ѹ҆ста̀ моа , провѣща́ю гана́нїа и҆спе́рва , е҆ли́ка слы́шахомъ , и҆раꙁꙋмѣхомъ ѧ҆̀ , и҆ ѿц҃ы на́ши повѣдаша намъ . не ѹ҆таи́сѧ ѿ чѧдъ и҆хъ в род̾ и́нъ · Въꙁвѣща́юще хвалы гн҃ѧ , и҆ си́лы е҆го , и҆ чюдеса е҆го ꙗ҆́же сътвори . и҆ въꙁⷣви́же свⷣѣнїе въ і҆а́ковѣ , и҆ ꙁакоⷩ‍҇ положѝ въ і҆ил҃и · Є҆҆ли́ка ꙁаповѣда ѿц҃емъ на́шимъ , скаꙁа́ти ѧ҆̀ сн҃овоⷨ свои́мъ , ꙗ҆́ко да поꙁна́етъ родъ и́н̾ , сн҃ве родѧщеѝсѧ , и҆ въста́нꙋтъ и҆ повѣдѧтъ ѧ҆̀ сн҃вомъ свои̑м̾ · Ꙗ҆́ко да поло́жѧтъ на́ б҃а ѹ҆пова́нїе своѐ , и҆ не ꙁабꙋ́дꙋтъ дѣлъ бж҃їиⷯ , и҆ ꙁа́повѣди е҆го в̾ꙁы́щꙋтъ · Ꙗ҆́ко да не бꙋ́дꙋт̾ ꙗ҆́коже ѿц҃ы и҆хъ , родъ стропти́въ и҆ прегръчева́а , роⷣ и҆же не и҆спра́ви срⷣца свое̑го , и҆ не ѹ҆вѣ́ри съ бм҃ъ дх҃а свое̑го · Сн҃ове е҆фрѣмли напрѧꙁа́юще и҆ спѣюще лꙋкы , въꙁ̾врати́шѧсѧ в̾ дн҃ь бра́ни · Не съхрани́шѧ ꙁавѣта бж҃їа , и҆ в ꙁаконѣ е҆го не и҆ꙁволиша ходи́ти · И҆ ꙁабыша бл҃годѣѧнїи е҆го и҆ чюде́съ е҆го , и҆́хъже ꙗ҆́вѝ и҆мъ . преⷣ ѿц҃ы иⷯ ꙗ҆́же сътворѝ чюдеса̀ , в̾ ꙁемлѝ е҆гѵ́пет̾стѣй , на́ поли танеѻ́си · Раꙁве́рꙁе мо́ре , и҆ проведѐ иⷯ , преⷣста́ви во́ды ꙗ҆́ко мⷯѣ · И҆ наста́ви ѧ҆̀ ѻ҆́блакомъ въ дн҃е , и҆ всю̀ нощъ просвѣще́нїеⷨ ѻ҆гнѧ̀ · Раꙁве́рꙁе ка́мень в̾ пꙋсты́ни , и҆ напои и҆хъ ꙗ҆́ко в̾ беꙁ̾днѣ мно́ѕѣ · И҆ і҆ꙁведе во́дꙋ и҆с ка́мене , и҆ ниꙁведѐ ꙗ҆ко рѣкы во́ды . и҆ приложи́шѧ е҆ще съгрѣшѧ́ти е҆мꙋ · Прегръчи́шѧ вышнѧго в̾ беꙁводнѣ , и҆ іскꙋси́шѧ б҃а в̾ срⷣцыⷯ свои́х̾ , въспроси́ти бра́шна дш҃ѧмъ свои́мъ · И҆ клевета́шѧ на́ б҃а , и҆ рѣшѧ . е҆да въꙁмо́жетъ б҃ъ ѹ҆гото́вати трапе́ꙁꙋ в̾ пꙋсты́ни; понеже пораꙁѝ ка́мень , и҆ потеко́шѧ воды , и҆ пото́цы навоⷣни́шѧсѧ · Є҆да и҆ хлѣбъ мо́жеⷮ да́ти , и҆ли ѹ҆готовати трапе́ꙁꙋ лю́демъ свои́мъ; сего ради слы́ша б҃ъ и҆ преꙁрѣ , и҆ ѻ́гнь въꙁгорѣсѧ въ і҆а́ковѣ , и҆ гнѣв̾ в̾ꙁы́де на і҆ил҃ѧ · Ꙗ҆́ко не вѣ́ровашѧ бв҃и , ни ѹ҆пова́ша на сп҃се́нїе е҆го · И҆ ꙁаповѣда ѻ҆блакомъ свы́ше , и҆ двери нб҃сѐ ѿве́рꙁе · И҆ ѻ҆дожди и҆мъ ма́ннꙋ ꙗ҆сти , и҆ хлѣбъ нбⷵный дасть и҆м̾ · Хлѣбъ а҆́гг҃льскїи ꙗ҆дѐ чл҃къ , бра́шно посла̀ и҆мъ до ѻ҆билїа · Въꙁⷣви́же ю҆гъ с̾ нб҃сѐ , и҆ наведѐ си́лою своею ли́вꙋ , и҆ ѻ҆дождѝ на́ нѧ ꙗ҆́ко праⷯ плоти , и҆ ꙗ҆́ко песо́къ морскїи пти́цѧ перна́ты , и҆ нападо́шѧ посредѣ ста́на и҆хъ , ѻ҆́крестъ жили́щъ и҆хъ · И҆ ꙗ҆до́шѧ , и҆ насы́тишѧсѧ ѕѣло . и҆ жела́нїе и҆хъ принесѐ и҆мъ , не лиши́шѧсѧ ѿ жела́нїи своиⷯ · Є҆ще бра́шнꙋ сꙋщꙋ въ ѹ҆стѣхъ и҆хъ , и҆ гнѣвъ бж҃їи вꙁыде на нѧ · И҆ ѹ҆бѝ мно́жайшаѧ и҆хъ , и҆ и҆ꙁбра́ннымъ і҆ил҃евомъ ꙁапѧтъ · Въ всѣхъ сихъ съгрѣши́шѧ е҆ще , и҆ не вѣ́роваша чюдесемъ е҆го · И҆ і҆ꙁчеѕо́шѧ в сꙋе́тѣ дн҃їе и҆хъ , и҆ лѣта и҆х̾ съ тща́нїемъ · Є҆гда ѹ҆бива́ше иⷯ , тогда в̾ꙁыска́хꙋ е҆го . и҆ въꙁвраща́ахꙋсѧ , и҆ ѹтреневахꙋ к̾ б҃ꙋ · И помѧнꙋшѧ , ꙗ҆ко б҃ъ помощникъ и҆мъ е҆сть , и҆ б҃ъ вы́шнїи и҆ꙁба́витель и҆мъ е҆сть · И҆ въꙁлюби́шѧ е҆го ѹ҆сты̀ свои́ми , и҆ ꙗ҆ꙁы́комъ свои̑мъ солга́шѧ е҆мꙋ · Срⷣце же и҆хъ не бѣ пра́во с нимъ , ни ѹ҆вѣ́ришѧсѧ в ꙁавѣтѣ е҆го , То́иже е҆сть ще́дръ , и҆ ѻ҆ци́ститъ грѣхы иⷯ , и҆ не растлитъ . и҆ ѹ҆множитъ въꙁ̾врати́ти ꙗ҆рость свою , и҆ не ражⷣеже́т̾ всего гнѣва своего · И҆ помѧнꙋ ꙗ҆́ко плоть сꙋть , дх҃ъ ходѧ и҆ не ѻ҆браща́асѧ · Коль краты прогнѣвашѧ и҆̀ в̾ пꙋсты́ни , раꙁдра́жишѧ и҆̀ в̾ ꙁемли беꙁ̾во́днѣ; и҆ ѻ҆брати́шѧсѧ , и҆ і҆скꙋси́шѧ б҃а , и҆ ст҃го і҆ил҃ева прогнѣваша · И҆ не помѧнꙋша рꙋкы е҆го дн҃е , воньже иꙁба́ви и҆хъ и҆ꙁ рꙋкы̀ ѻ҆скръблѧ́ющаго · Ꙗ҆́коже положи въ е҆гѷптѣ ѕна́менїѧ своѧ , и҆ чюдеса̀ своѧ на́ поли танеѻ́си · И҆ преложи в̾ кро́вь рѣкы иⷯ , и҆ и҆сто́чникы и҆хъ , ꙗ҆ко да не пию́т̾ · Посла̀ на́ нѧ пе́сїа мꙋхы , и҆ поѧдо́шѧ ихъ . и҆ жѧ́бы , и҆ растлѝ и҆хъ · И҆ дастъ ржѣ плодъ и҆хъ , и҆ трꙋды̀ и҆х̾ прꙋгомъ · И҆ ѹ҆бѝ градо́мъ виногра́ды и҆хъ , и҆ трънїе и҆хъ мра́ꙁомъ . и҆ преда́сть градꙋ̀ скоты̀ иⷯ , и і҆мѣнїе иⷯ ѻ҆гню̀ · Посла̀ на́ нѧ гнѣвъ ꙗ҆́рости своеа̀ , ꙗ҆́рость и҆ гнѣвъ и҆ ско́рбь , посла́нїе а҆́гг҃лы лꙋка́выми · Пꙋть сътвори́ти стеꙁю гнѣвꙋ своемꙋ , и҆ не пощадѣ ѿ смр҃ти дш҃ѧ и҆хъ и҆ скоты̀ и҆хъ в̾ смр҃ти ꙁатворѝ · И҆ пораꙁи всѧⷦ‍҇ пръвенецъ в̾ ꙁемлѝ е҆ги́петъстѣи , ѿ начатка всѧ́кого трꙋда̀ и҆хъ , в селе́ниⷯ ха́мовыⷯ · И҆ въꙁдви́же ꙗ҆́ко ѻ҆в̾цѧ̀ лю́ди своѧ , и въꙁведѐ ѧ҆̀ ꙗ҆́ко ста́до в̾ пꙋсты́ни · И҆ наста́ви ѧ҆̀ на ѹ҆пованїе , и҆ не ѹ҆страши́шѧсѧ , и҆ врагы̀ и҆хъ покры̀ мо́ре · И҆ введѐ ѧ҆̀ в̾ горꙋ ст҃нѧ своеа , гора̀ с҄и , ю҆же стѧжа̀ десни́ца е҆го · И҆ і҆ꙁгна̀ ѿ лица̀ и҆хъ ꙗ҆́ѕы́ки , и҆ по жребїю дастъ и҆мъ ю́жемъ дѣло мѣрномъ . и҆ вселѝ в селехъ иⷯ колѣна і҆ил҃ева · И҆ і҆скꙋси́ша , и҆ прогнѣвашѧ б҃а вы́шнѧго , и҆ свѣдѣнїа е҆го не съхрани́ша · И҆ ѻ҆брати́шасѧ , и҆ ѿверго́шасѧ , ꙗ҆́коже и҆ ѿц҃ы иⷯ , преврати́шѧсѧ в̾ лꙋкъ раꙁвращенъ · И҆ прогнѣвашѧ и҆̀ в̾ холмѣхъ своиⷯ , и҆ въ и҆стꙋка́нныхъ своиⷯ раꙁдражишѧ и҆̀ · Слы́ша б҃ъ , и҆ преꙁрѣ , и҆ ѹ҆ничижѝ ѕѣло і҆ил҃ѧ · И҆ ѿри́нꙋ ски́нїю силом̾скꙋю , селе́нїе е҆же всели́сѧ в̾ чл҃цехъ · И҆ предастъ в̾ плѣнъ крѣпость и҆хъ , и҆ добро́тꙋ иⷯ в рꙋ́кы враго́мъ · И҆ ꙁатворѝ въ ѻ҆рꙋжїи люди своѧ , и҆ достоа́нїе своѐ преꙁрѣ · ю҆ношѧ и҆хъ поꙗ҆́сть ѻ́гнь , и҆ дв҃ы иⷯ не ѻ҆сѣтоганы быша · Сщ҃енницы иⷯ ѻ҆рꙋжїемъ падошѧ , и҆ вдови́цѧ и҆хъ не ѻ҆пла́каны бышѧ · И҆ въста̀ ꙗ҆́ко спѧ̀ г҃ь , ꙗ҆ко си́ленъ и҆ шꙋменъ ѿ вина̀ · И҆ пораꙁѝ врагы̀ своѧ в̾спѧть , поноше́нїе вѣ́чно дастъ и҆хъ · И҆ ѿри́нꙋ селе́нїе і҆ѻсифово , и҆ колѣно е҆фрѣмово не и҆ꙁбра̀ · И҆ і҆ꙁбра̀ колѣно і҆ю́дово , го́рꙋ сїѻ́ню , ю́же въꙁлюбѝ · И҆ соꙁда̀ ꙗ҆́ко и҆норо́гъ ст҃ыню свою̀ , на ꙁемлѝ , ѻ҆снова̀ ю҆̀ в̾ вѣкъ · И҆ і҆ꙁбра̀ дв҃да раба̀ свое̑го , и҆ въспрїаⷮ и҆̀ ѿ стадъ ѻ҆́вчиⷯ · ѿ дои́лицъ поѧ́тъ е҆го , пастѝ і҆а́кова раба̀ свое̑го , і҆и̑л҃ѧ достоа́нїе свое · И҆ ѹ҆пасѐ иⷯ в неꙁло́бїи срⷣца своего , и҆ в ра́ꙁꙋмѣхъ рꙋкꙋ своею̀ наставилъ и҆хъ е҆сть · Слⷡ‍҇а · ѱлоⷨ а҆са́фовъ , ѻ҃и · Бе҃ , прїидо́ша ꙗ҆́ѕы́цы в̾ достоѧ́нїе твое , ѻ҆скверни́шѧ цр҃ковь ст҃ꙋю твою · Положи́ша і҆ерⷵли́ма ꙗ҆ко ѻ҆во́щное храни́лище , положишѧ трꙋпїа рабъ твоиⷯ бра́шно пти́цамъ нбⷵныⷨ , плоти прпⷣбныⷯ твои́хъ ѕвѣремъ ꙁемнымъ · пролїа́ша кровь и҆хъ ꙗ҆́ко во́дꙋ ѻ҆́крестъ і҆ерⷵли́ма , и҆ не бѣ погреба́аѝ · Бы́хомъ поноше́нїе съсѣдомъ на́шимъ , подража́нїе и҆ порꙋганїе сꙋщымъ ѻ҆́крстъ наⷵ · доко́лѣ г҃и прогнѣваешисѧ до конца , ражⷣеже́тсѧ ꙗ҆́ко ѻ҆́гнь рвенїе твое; пролѣи гнѣвъ твой на ꙗ҆ѕы́кы не ꙁна́ющаѧ̀ тебе , и҆ на црⷵтвїѧ ꙗ҆́же и́мени твое̑го не приꙁваша · Ꙗ҆́ко поꙗ҆́до́ша і҆а́кова , и҆ мѣсто е҆го ѻ҆пꙋсти́ша · Не помѧнѝ на́шихъ беꙁако́нїй пе́рвыхъ · Ско́ро да преⷣварѧтъ н҄ы щедро́ты твоѧ г҃и , ꙗ҆́ко ѻ҆бнищахомъ ѕѣло · Помоꙁѝ наⷨ б҃е сп҃си́телю нашъ · Славы ради и҆́мени твое̑го г҃и и҆ꙁмѝ насъ · И҆ ѻ҆цысти грѣхы на́шѧ , ради и҆́мени твое̑го · да не когда рекꙋтъ ꙗ҆́ѕы́цы , гдѣ е҆сть б҃ъ и҆хъ; и҆ ѹ҆вѣстьсѧ въ ꙗ҆́ѕы́цеⷯ преⷣ ѻ҆́чима нашима , ѿмщенїе кро́ве рабъ твоиⷯ пролиты́ѧ · да вни́детъ преⷣ т҄ѧ въꙁдыха́нїе ѻ҆кованыхъ · По вели́чїю мышца твоеа , снабдѝ сн҃ы ѹ҆мр҃щве́ныⷯ · Въꙁда́жⷣь съсѣдомъ нашымъ сеⷣмори́цею в̾ нѣдра и҆хъ поноше́нїе и҆хъ , и҆́мже поноси́ша т҄ѧ г҃и · Мы же людїе твоѝ , и҆ ѻ҆вца па́жити твоеа̀ · И҆сповѣмысѧ тебѣ б҃е в̾ вѣкъ , в родъ и҆ ро́дъ въꙁвѣстіⷨ хвалꙋ твою · В конецъ , ѻ҆ и҆ꙁмѣншихсѧ свѣдѣнїе , а҆са́фово , ѱлоⷨ ѻ҆ а҆ссѷрїи ѻ҃ѳ · Пасы́и і҆ил҃ѧ вонмѝ , наставлѧ́аѝ ꙗ҆́ко ѻ҆вча̀ і҆ѻ́сифа · Сѣдѧѝ на херꙋві́мѣ ꙗ҆ви́сѧ , преⷣ е҆фрѣмомъ , и҆ венїами́номъ и҆ мана сїемъ · Въꙁ̾дви́гни си́лꙋ твою , и҆ прїидѝ спастѝ насъ · Бж҃е ѻ҆брати н҄ы , и҆ просвѣтѝ лице твое , и҆ сп҃се́мсѧ · г҃и б҃е сил̾ , доко́лѣ гнѣ́ваешисѧ на мл҃твꙋ ра́бъ твоиⷯ; пита́еши насъ хлѣбомъ слеꙁным̾ , и҆ пои́ши насъ слеѕъ в мѣ́рꙋ · положилъ е҆си насъ в̾ прерѣканїе съсѣ́доⷨ на́шымъ , и҆ вра́ѕи на́ши подражаша насъ · г҃и б҃е силъ ѻ҆братѝ н҄ы , и҆ просвѣтѝ лице твое , и҆ сп҃се́ни бꙋдем̾ · Виноградъ и҆ꙁъ е҆гѷпта пренесѐ , и҆ꙁ̾гналъ е҆си ꙗ҆́ѕы́ки , и҆ насадилъ е҆си и҆̀ · пꙋть сътворилъ е҆си преⷣ ни́мъ , и҆ насади коренїа е҆го , і҆ и҆сполни ꙁемлю · Покры̀ го́ры сѣнь е҆го , и҆ сте́блїа е҆го ке́дры бж҃їа · Про́стретъ ро́ꙁги е҆го до́ морѧ , и҆ да́же до рѣкъ ѿрасли е҆го · Вскꙋ́ю раꙁорѝ ѻ҆пло́тъ е҆го , и҆ ѻ҆бъи̑маютъ и҆̀ вс҄и мимоходѧ́щеѝ пꙋтемъ; ѻ҆ꙁоба̀ и҆̀ ве́прь ѿ лꙋга , і҆ и́нокъ ди́вїи поѧ́лъ и҆̀ е҆сть · Бж҃е силъ ѻ҆брати же , и҆ приꙁри съ нб҃се , и҆ ви́жⷣь · И҆ посѣтѝ виноградъ сеи , и҆ свершѝ е҆го . е҆гоже насади десни́ца твоа̀ · И҆ на сн҃ы чл҃чьскыа , ꙗ҆́же ѹ҆крѣпилъ е҆си себѣ . пож̾женъ ѻ҆гнемъ и҆ раско́панъ · ѿ ꙁапрѣщенїѧ лица твоего погы́бнꙋт̾ · Бꙋди рꙋка̀ твоа̀ на́ мꙋжа десни́ца твоѧ , и҆ на́ сн҃а чл҃ча е҆гоже ѹ҆крѣпилъ е҆си себѣ . и҆ не ѿстꙋпимъ ѿ тебе , живи́ши н҄ы , и҆ і́мѧ твое приꙁовемъ · г҃и бж҃е силъ ѻ҆братѝ н҄ы , и҆ ꙗ҆́вѝ лице твое , и҆ сп҃се́ни бꙋдемъ · В конец̾ , ѻ҆ точи́леⷯ , ѱлоⷨ пѣснїи а҆са́фов̾ , п҃ · Радꙋитесѧ б҃ꙋ помощникꙋ на́шемꙋ , въскли́кнѣте б҃ꙋ і҆а́ковлю · Прїимѣте ѱлоⷨ , и҆ дади́те тѷмпанъ , ѱал̾ты́рь красе́нъ съ гꙋ́сльми · Въꙁ̾трꙋби́те новомѣсѧчною трꙋбою , в наро́читыи дн҃ь пра́ꙁⷣника ва́шего · Ꙗ҆́ко повелѣ́нїе і҆ил҃ево е҆сть , и сⷣꙋба̀ б҃а і҆а́ковлѧ · свѣдѣнїе въ і҆ѻ́сїфѣ положѝ е҆мꙋ , в̾негда и҆ꙁыти е҆мꙋ ѿ ꙁемлѧ̀ е҆ги́петскыа · Ꙗ҆́ꙁы́ка е҆гоже не вѣ́дѧше , ѹ҆слыша , ѿѧ́тъ ѿ бремене хребе́тъ е҆го · Рꙋцѣ е҆го в̾ кошѝ порабо́тастѣ , в скорби приꙁва̀ м҄ѧ и҆ і҆ꙁбавиⷯ т҄ѧ · ѹ҆слы́шаⷯ тѧ в та́инѣ бꙋр̾нѣ · И҆скꙋсиⷯ т҄ѧ на водѣ прерѣка́нїа · Слы́шите людїе моѝ , и҆ ꙁасвⷣѣтельствꙋю ваⷨ · И҆ил҃ю а҆́ще послꙋшаеши мене , не бꙋ́деⷮ в тебѣ б҃ъ новъ , ниже покло́нїшисѧ бо́гꙋ чюже́мꙋ · А҆́ꙁъ б҄о е҆смь г҃ь бг҃ъ твои , и҆ꙁведы́ѝ т҄ѧ ѿ ꙁемлѧ̀ е҆гѷпеⷮскыѧ · Раꙁши́ри ѹ҆ста̀ твоѧ , и҆ і҆спо́лню ѧ҆̀ · И҆ не послꙋшашѧ людїе моѝ гласа мое̑го , и҆ і҆ил҃ь не внѧⷮ м҄и · И҆ ѿпꙋстиⷯⷯ и҆хъ по начина́нїю срⷣцъ иⷯ , поидꙋтъ в̾ начина́ниⷯ своиⷯ · А҆ще бы́шѧ людїе мои послꙋшали мене , і҆ил҃ь а҆́ще б҄ы в̾ пꙋтѝ моа ходилъ , ни ѻ҆ чесо́мьже ѹ҆бо врагы̀ е҆го смирилъ быхъ , и҆ на стꙋжа́ющаа и҆мъ въꙁложилъ быⷨ рꙋ́кꙋ мою · Вра́ѕи гн҃и сълга́ша е҆мꙋ , и҆ бꙋ́детъ времѧ иⷯ в̾ вѣкъ · И҆ напита и҆хъ ѿ тꙋка пшени́чна , и҆ ѿ ка́мене меда насы́ти и҆хъ · Сла́ва , ѱлоⷨ , а҆сафовъ , п҃а · Бг҃ъ ста̀ в сонмѣ бого́въ , посредѣ же бого́въ раꙁсꙋ́диⷮ · доко́лѣ сꙋ́дите неправдꙋ , и҆ лицъ грѣшничь ѻ҆бинꙋетесѧ; сꙋди́те си́рꙋ и҆ ѹ҆богꙋ , смире́на и҆ нища ѻ҆правдайте · И҆ꙁ̾мѣте ни́ща и ѹ҆бога , и҆ꙁ рꙋкы̀ грѣшнича и҆ꙁба́вите и҆̀ · Не ѹ҆вѣдѣша ниже раꙁꙋмѣшѧ , въ тмѣ хо́дѧⷮ · да подви́жѧтсѧ вс҄ѧ ѻ҆снова́нїа ꙁеⷨлѝ · А҆́ꙁъ рѣхъ , бо́ѕи бꙋ́дѣте и҆ сн҃ве вы́шнѧго вс҄и . вы же ꙗ҆́ко чл҃цы ѹ҆мира́ете · и҆ ꙗ҆́ко е҆ді́нъ ѿ кнѧѕь па́даете · Въскрⷵни б҃е сꙋдѝ ꙁемлѝ , ꙗ҆́ко ты наслѣдиши въ всѣхъ ꙗ҆́ѕы́цеⷯ · Пѣснь ѱа́лма аса́фова п҃в · Бж҃е , кт҄о ѹ҆подо́битсѧ тебѣ; не премолчѝ , ни ѹ҆кротѝ б҃е · Ꙗ҆́ко с҄е вра́ѕи твоѝ въꙁшꙋмѣша , и҆ ненави́дѧщеѝ т҄ѧ въꙁдвиго́шѧ главꙋ . на́ люди тво ѧ лꙋка́вновашѧ во́лею , и҆ съвѣщаша на ст҃ы́а твоѧ · Рѣша , прїидѣте , и҆ потребимъ ѧ҆̀ ѿ ꙗ҆́ꙁы́къ , и҆ не помѧне́тсѧ и́мѧ і҆ил҃ево ктомꙋ · Ꙗ҆́ко съвѣща́шѧ е҆ді́номышле́нїемъ в̾кꙋпѣ , на́ тѧ ꙁавⷮѣ ꙁавѣщашѧ · Селе́нїа и҆дꙋме́йска , и҆ і҆смаилите , моа́въ , и҆ а҆гарѣне . гевалъ , и҆ а҆м̾мо́нъ , и҆ а҆мали́к̾ . и҆ноплеме́нницы съ живꙋщими в тѷрѣ · И҆́бо и҆ а҆ссꙋръ прїиде с ни́ми , бышѧ в̾ ꙁастꙋпле́нїе сн҃во́мъ лотовомъ · Сътворѝ и҆м̾ ꙗ҆́ко мадїа́мꙋ , и҆ сиса́рѣ , ꙗ҆́ко и҆а̑ві́мꙋ в̾ потоцѣ ки́ссовѣ · Потреби́шасѧ въ а҆ендо́рѣ , быша ꙗ҆́ко гной ꙁеⷨныѝ · Положи кн҃ѕѧ и҆хъ ꙗ҆́ко ѻ҆ри́ва и҆ ꙁи́ва и҆ ꙁиве́е и҆ салмана , вс҄ѧ кн҃ѕѧ иⷯ , и҆же рѣшѧ , да наслѣдимъ себѣ ст҃и́ло бж҃їе · Бж҃е мой положи иⷯ ꙗ҆́ко коло , ꙗ҆́ко трость преⷣ лице́мъ вѣтрꙋ · Ꙗ҆́ко ѻ҆гнь попалѧаѝ дꙋбра́вы , ꙗ҆́ко пламень пожига́аѝ го́ры . тако пожене́ши ѧ҆̀ бꙋ́рею твоею̀ , и҆ гнѣвомъ твои́мъ смꙋти́ши ѧ҆̀ · И҆спо́лни лицѧ̀ и҆хъ беꙁче́стїа , и҆ в̾ꙁы́щꙋтъ и҆́мени твое̑го г҃и · да постыдѧтсѧ , и҆ смѧтꙋт̾сѧ въ вѣкъ вѣка , и҆ посрамѧ́тсѧ , и҆ поги́бнꙋтъ · И҆ ѹ҆вѣдѧтъ , ꙗ҆́ко и҆́мѧ тебѣ г҃ь , т҄ы е҆ді́нъ вы́шнїи по все́й ꙁемлѝ · В конецъ , ѻ҆ точи́леⷯ , сн҃овъ коре́ѻв̾ , ѱлоⷨ , п҃г · Ко́ль въꙁлюбленна се́ла твоа , г҃и силъ · Желаетъ и҆ скон̾чева́етсѧ дш҃а моа въ дворы̀ гн҃ѧ · Срⷣце мое и҆ плоть моа въꙁрадовастасѧ ѻ҆́ бѕ҃ѣ живѣ · Ибо птица ѻ҆брѣте себѣ хра́минꙋ , и҆ го́рьлица гнѣꙁдо себѣ , идѣже положи птенцѧ своа · ѻ҆лтарѧ твоа г҃и силъ , цр҃ю мой и҆ б҃е мой · Блаже́ни живꙋщеѝ в̾ домꙋ̀ твое́мъ , въ вѣк̾ вѣка въсхва́лѧтъ т҄ѧ · Блаже́нъ мꙋжъ , е҆мꙋже е҆сть ꙁастꙋпле́нїе е҆го ѿ тебе  , въсхожде́нїа в̾ срⷣцы свое́мъ положѝ . въ юдо́ли плачевнѣ , в мѣстѣ и҆дѣже положѝ · И҆́бо блⷵве́нїе дастъ ꙁа́конъ дааѝ · Поидꙋтъ ѿ си́лы в си́лꙋ , ꙗ҆́ви́тсѧ б҃ъ бого́м̾ в сїѻ́нѣ · г҃и б҃е си́лъ ѹ҆слы́ши мл҃твꙋ мою̀ , внꙋшѝ б҃е і҆а́ковль · Ꙁащи́тниче нашь ві́жⷣь б҃е , и҆ приꙁри на лицѐ х҃а твое̑го · Ꙗ҆́ко лꙋче дн҃ь е҆дінъ въ дворѣхъ твоиⷯ паче ты́сѧщъ · И҆ꙁво́лихъ примѣта́тисѧ в домꙋ б҃а мое̑го , паче неже жи́ти м҄и в се́лѣхъ грѣшничих̾ · Ꙗ҆́ко млⷵть и҆ і́стинꙋ лю́битъ г҃ь , б҃ъ блгⷣть и҆ сла́вꙋ дастъ , г҃ь не лиши́т̾ бл҃гаѧ ходѧ́щихъ неꙁло́бїе̑мъ · г҃и бж҃е силъ , бл҃же́нъ чл҃къ ѹ҆поваѧѝ на тѧ · В конецъ , сн҃о́въ коре́ѻвъ , ѱлоⷨ , п҃д · Бл҃говолилъ е҆си г҃и ꙁеⷨлю твою , въꙁвратилъ е҆си плѣнъ і҆а́ковль · ѻ҆ста́вилъ е҆си беꙁако́нїа лю́демъ твои́мъ , покрылъ е҆си вс҄ѧ грѣхы иⷯ · Ѹ҆кроти́лъ е҆си весь гнѣвъ твой , въꙁ̾вратилъ е҆си ѿ гнѣва ꙗ҆́рости твоеа · Въꙁвратѝ насъ б҃е сп҃се́нїи нашиⷯ , и҆ въꙁврати ꙗ҆́рость твою ѿ насъ · Є҆да̀ въ вѣкы прогнѣваешисѧ на ны; и҆ли про́стреши гнѣвъ свой ѿ рода в родъ; б҃е т҄ы ѻ҆бращь живи́ши н҄ы , и҆ людїе твоѝ въꙁвеселѧ́тсѧ ѻ҆ тебѣ · Ꙗ҆́вѝ намъ г҃и млⷵть твою , и҆ сп҃се́нїе твое да́жⷣь намъ · Ѹ҆слы́шꙋ что̀ речетъ ѻ҆ мнѣ г҃ь б҃ъ , ꙗ҆́ко речетъ ми́ръ на люⷣ‍ꙵ своѧ̀ и҆ на прпⷣбныѧ своѧ , и҆ на ѻ҆браща́ющаѧ срⷣцѧ к̾ немꙋ · ѻ҆баче бли́ꙁъ боа́щимсѧ е҆го сп҃сенїе е҆го , всели́ти сла́вꙋ в̾ ꙁемлю нашꙋ · Млⷵть и҆ і́стина срѣто́стасѧ , пра́вда и҆ ми́ръ ѻ҆блобыꙁа́стасѧ · И҆стина ѿ ꙁемлѧ восїа , и҆ пра́вда съ нб҃се прини́че · И҆́бо г҃ь дасть бл҃гость , и҆ ꙁемлѧ на́шѧ дасть плоⷣ свой · Пра́вда преⷣ ни́мъ преⷣи́деⷮ , и҆ положитъ в пꙋть стопы̀ своѧ · Сла́ва . молитва двⷣва , п҃е · кⷴ‍҇а , в҃і · Приклонѝ г҃и ѹ҆хо твое , и҆ ѹ҆слы́ши м҄ѧ , ꙗ҆́ко ни́щъ и҆ ѹ҆бо́гъ е҆смь а҆́ꙁъ · съхрани дш҃ꙋ мою , ꙗ҆́ко прпⷣбеⷩ‍҇ е҆смь . сп҃сѝ раба твое̑го б҃е мой ѹ҆повающаго на тѧ · Поми́лꙋй м҄ѧ г҃и , ꙗ҆́ко к тебѣ въꙁ̾ꙁовꙋ весь дн҃ь · Въꙁвеселѝ дш҃ꙋ раба̀ твоего , ꙗ҆́ко к тебѣ вꙁѧхъ дш҃ꙋ мою̀ · Ꙗ҆́ко т҄ы г҃и бл҃гъ , и҆ длъготрьпѣливъ , и҆ мно́гомлⷵтив̾ всѣмъ приꙁыва́ющиⷨ т҄ѧ · Внꙋшѝ г҃и мл҃твꙋ мою̀ , и вонмѝ гла́сꙋ моле́нїа мое̑го · В дн҃ь печали моеа̀ въꙁваⷯ к̾ тебѣ , ꙗ҆́ко ѹ҆слы́ша м҄ѧ · Нѣсть подобенъ тебѣ в̾ бѕ҃ѣхъ г҃и , и нѣсть по дѣ́ломъ твои́мъ · Всѝ ꙗ҆́ꙁы́цы , е҆ли́ко сътворѝ прїидꙋть , и҆ покло́нѧтсѧ преⷣ тобою г҃и , и҆ просла́вѧтъ и҆́мѧ твое · Ꙗ҆́ко ве́лїй е҆си т҄ы , и҆ творѧѝ чюдеса̀ т҄ы е҆си б҃ъ е҆ді́нъ  · Наста́ви м҄ѧ г҃и на пꙋть твой , и҆ поидꙋ въ и́стинѣ твое́й · да въꙁвесели́тсѧ срⷣце мое , боѧ́тисѧ и́мени твое̑го · Исповѣмсѧ тебѣ г҃и б҃е мой всѣмъ срⷣцемъ моиⷨ , и҆ просла́влю и́мѧ твое в вѣкъ · Ꙗ҆́ко млⷵть твоѧ ве́лїа на мнѣ , и҆ꙁба́ви дш҃ꙋ мою ѿ а́да преи̑споⷣнѧго · б҃е ꙁако́нопрестꙋпници въста́шѧ на́ мѧ , и҆ со́нмъ дръжѧв̾ныхъ в̾ꙁыска́ша дш҃ꙋ мою , и҆ не преⷣложишѧ тебе преⷣ собою · И҆ т҄ы г҃и б҃е мой щедръ и҆ млⷵтивъ , длъготрьпѣливъ и҆ мно́гомлⷵтивъ , и҆ і́стинен̾ · Приꙁри на́ мѧ , и҆ поми́лꙋй м҄ѧ . даждь дръжа́вꙋ твою ѻ҆́трокꙋ твоемꙋ , и҆ сп҃сѝ сн҃а рабы̀ твоеа̀ · Сътвори со мною ꙁна́менїе въ бл҃го , и҆ да ви́дѧт̾ ненави́дѧщеѝ м҄ѧ , и҆ постыдѧⷮсѧ · Ꙗ҆́ко т҄ы г҃и помо́же м҄и , и҆ ѹ҆тѣшиⷧ‍҇ м҄ѧ е҆си · Сн҃овъ коре́ѻвъ , ѱало́мъ пѣсни · п҃ѕ · Ѡснова́нїа е҆го на гораⷯ ст҃҃ыⷯ · Лю́битъ г҃ь врата сїѻ́нѧ , паче всⷯѣ селе́нїи и҆а́ковлиⷯ · Пресла́внаѧ гл҃ашѧсѧ ѻ҆ тебѣ гра́де бж҃їи · Помѧнꙋ раа́въ и҆ вавило́на , свѣдꙋщих̾ м҄ѧ · И҆ с҄е и҆ноплеме́нницы , и҆ тѵ́ръ и҆ лю́дїе е҆ѳїѻ́пстїи , сїи бы́ша т҄ꙋ · ма́ти сїѻ́нъ речетъ , чл҃къ . и҆ чл҃кь роди́сѧ в немъ , и҆ тои ѻ҆снова и҆̀ вы́шнїи · г҃ь повѣсть в̾ кни́гаⷯ лю́демъ , и҆ кн҃ѕе́м̾ симъ бывшымъ в немъ · Ꙗ҆́ко веселѧ́щимсѧ всѣмъ жили́ще ѹ҆ тебѐ · Пѣснь ѱалма сн҃овъ кореѻвъ , В конецъ , ѻ҆ маеле́ѳѣ ѿвѣщати . раꙁꙋм̾ е҆ѳа́ма і҆ил҃ьтенина · п҃ꙁ · Ги҃ , б҃е сп҃се́нїа мое̑го , въ дн҃е въꙁвахъ , и҆ в нощи преⷣ тобою · да вни́детъ преⷣ тѧ мл҃тва моа , приклонѝ ѹ҆хо твоѐ к̾ моленїю мое̑мꙋ  · Ꙗко испо́лнисѧ ꙁолъ дш҃а моа̀ , и҆ живо́тъ мой а́дꙋ прибли́жисѧ · Привмѣненъ быⷯ с ниⷥходѧ́щыми в ровъ · Быхъ ꙗ҆́ко чл҃кь беꙁ помощи , в̾ мр҃твыⷯ свободь · Ꙗ҆́ко ꙗ҆́ѕвенїи спѧщеѝ въ гробѣхъ , и҆́хъже не помѧнꙋлъ е҆си ктомꙋ . и҆ тїи ѿ рꙋкы твоеа̀ ѿрїновени бышѧ · Положи́шѧ м҄ѧ в ро́вѣ преи̑споⷣнемъ , в те́мныхъ и҆ сѣни смр҃тънѣй · На мнѣ ѹ҆тверди́сѧ ꙗ҆́рость твоѧ , и всѧ̀ волны̀ твоѧ наведѐ на мѧ · Ѹ҆далилъ е҆си ѕна́емыⷯ мои̑х̾ ѿ мене , положи́шѧ м҄ѧ ме́рꙁость себѣ · Преданъ быхъ , и҆ не и҆схождаахъ , ѻ҆чи моѝ и҆ꙁнемого́стѣ ѿ ни́щеты · Въꙁвахъ к тебѣ г҃и весь дн҃ь , въꙁдѣхъ к̾ тебѣ рꙋцѣ моѝ · Є҆да мр҃твыми твори́ши чюдеса̀ , ли вра́чеве въскресѧ́тъ , и҆ і҆сповѣдѧ́тсѧ тебѣ; е҆да повѣсть кт҄о въ гробѣ млⷵть твою , и҆ і́стинꙋ твою в̾ поги́бели; е҆да поꙁна́на бꙋ́дꙋтъ во тмѣ чюдеса̀ твоѧ , и҆ пра́вда твоа̀ в ꙁеⷨлѝ ꙁабве́ннѣй; и҆ а́ꙁъ к̾ тебѣ г҃и въꙁъвахъ , и҆ ѹ҆́тро мл҃тва моа̀ прⷣеварит̾ т҄ѧ · Вскꙋю г҃и ѿрѣеши дш҃ꙋ мою , ѿвращаеши лицѐ свое ѿ мене; ни́щъ е҆смь а҆ꙁъ , и҆ въ трꙋдѣхъ ѿ ю́ности моеа̀ · Въꙁне́съ же смирихсѧ , и҆ і҆ꙁнемогохъ · На мнѣ преи̑доша гнѣви твоѝ , ѹ҆страшенїа твоѧ въꙁ̾мꙋтишѧ м҄ѧ , ѻ҆быдоша м҄ѧ ꙗ҆́ко вода . весь дн҃ь ѻ҆дръжа́шѧ м҄ѧ в̾кꙋ́пѣ · Ѹ҆далилъ е҆си ѿ мене дрꙋга и҆ і́скренѧго , и҆ ѕна́емыⷯ мои́хъ ѿ страсте́й · Сла́ва · Ра́ꙁꙋма е҆ѳа́ма , і҆ил҃ьтѧнина , п҃и · Ми́лости твоѧ г҃и въ вѣкы въспою , в рⷣо и҆ ро́дъ въꙁвѣщꙋ и́стиннꙋ твою у҆сты̀ мои́ми · Ꙗ҆́ко рече , в̾ вѣкъ ми́лость съѕи́жⷣетсѧ , на нб҃сеⷯ ѹ҆гото́ваетсѧ и́стина твоа · Ꙁавѣщаⷯ ꙁавѣтъ и҆ꙁбра́ннымъ мои́м̾ , клѧхсѧ дв҃дꙋ рабꙋ̀ мое̑мꙋ до́ вѣка · Ѹ҆готоваю сѣмѧ твое , и҆ съѕи́жⷣꙋ в рⷣо и҆ ро́дъ прⷵтлъ твой · И҆сповѣдѧⷮ нб҃са чюдеса̀ твоѧ , г҃и , и҆́бо и́стинꙋ твою в̾ цр҃кви ст҃ых̾ · Ꙗ҆́ко кт҄о въ ѻ҆блацехъ сравнитсѧ гв҃и , ѹ҆подо́биⷮсѧ гв҃и в̾ сн҃охъ бж҃їихъ; бг҃ъ прославлѧ́емъ в̾ совѣтехъ ст҃ыхъ , ве́леи и҆ стра́шенъ е҆сть наⷣ всѣми ѻ́крестными е҆го · г҃и б҃е силъ , кт҄о подо́бенъ тебѣ; си́ленъ е҆си г҃и , и҆ і́стина твоа ѻ҆́крестъ тебѐ · Ты̀ владѣ́еши дръжа́вою мор̾ско́ю , въꙁмꙋще́нїе же воⷧ‍҇н̾ е҆го т҄ы ѹ҆кротиши · Ты̀ смирилъ е҆си ꙗ҆ко ꙗ҆́ꙁвена гордаго , мы́шцею си́лы твоеа раꙁгналъ е҆си врагы твоѧ · твоѧ сꙋтъ нб҃са , и҆ твоѧ̀ е҆сть ꙁем̾лѧ . вселе́ннꙋю и҆ концѧ̀ еа̀ т҄ы ѻ҆сновалъ е҆си , сѣверъ и҆ мо́ре т҄ы съꙁда̀ · Џаво́ръ и҆ е҆рмо́нъ ѻ и҆мени твое́мъ въꙁрадꙋетасѧ . твоѧ мы́шца съ си́лою · да ѹ҆тверди́тсѧ рꙋка̀ твоа̀ , въꙁнесе́тсѧ десница твоа · Пра́вда и҆ сꙋдба̀ , ѹ҆готованїе престола твое̑го · Млⷵть и҆ і́стина преⷣи́дета преⷣ лицемъ твои́мъ · Бл҃же́ни людїе вѣдꙋщеѝ въскликнове́нїе · г҃и въ свѣтѣ лица твоего по́идꙋтъ , и҆ ѻ и҆мени твоемъ въꙁрадꙋютсѧ весь дн҃ь , и҆ пра́вдою твоею въꙁнесꙋтсѧ · Ꙗ҆́ко похвала̀ си́лы иⷯ т҄ы е҆си , и҆ въ бл҃говоленїи твое́мъ въꙁнесе́тсѧ ро́гъ наш̾ · Ꙗ҆́ко гн҃е е҆сть ꙁастꙋпленїе , и҆ ст҃го і҆ил҃ева цр҃ѧ на́шего · Тогда гл҃алъ е҆̑си в̾ видѣнїи сн҃ово́мъ твои́мъ , и҆ речѐ , положихъ по́мощъ на си́лнаго , въꙁнесоⷯ и҆ꙁбра́ннаго ѿ людїи моиⷯ · ѻ҆брѣтохъ дв҃да раба̀ мое̑го , е҆ле́ѻм̾ ст҃ымъ мои́мъ пома́ꙁахъ и҆̀ · И҆бо рꙋка̀ моа̀ ꙁастꙋ́питъ и҆̀; и҆ мы́шца моа̀ ѹ҆крѣпитъ и҆̀ · Ничтоже ѹ҆спѣетъ врагъ на́нь и сынъ беꙁако́нїѧ не приложитъ ѻ҆ꙁло́бити е҆го · И҆ссѣкꙋ ѿ лица е҆го врагы̀ е҆го , и҆ ненави́дѧщаѧ е҆го побѣждꙋ · И҆ і́стина моѧ̀ и млⷵть моа̀ с ни́мъ , и҆ ѻ҆ и́мени моем̾ въꙁнесе́тсѧ рогъ е҆го · И положꙋ на мори рꙋ́кꙋ е҆го , и҆ на рѣкахъ десницꙋ е҆го · Тои въꙁ̾ꙁове́тъ м҄ѧ , ѿц҃ь мой е҆си т҄ы , бг҃ъ мой , и҆ ꙁастꙋпникъ сп҃се́нїа моего · И҆ а́ꙁъ первенца положꙋ и҆̀ , высока̀ паче цр҃е́й ꙁемныⷯ · В вѣкъ съхраню̀ е҆мꙋ млⷵть мою , и҆ ꙁавⷮѣ мой вѣ́ренъ е҆мꙋ · И положꙋ въ вѣкъ вѣка сѣмѧ е҆го , и҆ престо́лъ е҆го ꙗ҆́ко дн҃їе нб҃ꙋ · А҆ще ѻ҆ста́вѧтъ сн҃ове е҆го ꙁаконъ мой , и҆ в сⷣꙋбахъ моиⷯ не по́идⷮꙋ . а҆ще ѻ҆правданїа моѧ ѻ҆сквернѧтъ , и҆ ꙁаповѣди моѧ не съхранѧтъ , посѣщꙋ̀ жеꙁло́мъ беꙁако́нїа и҆хъ , и҆ ранами непра́вды и҆хъ · Млⷵть же мою не раꙁорю̀ ѿ нихъ , ни приврежⷣꙋ въ и́стинѣ моей · Ни ѻ҆скверню же ꙁавѣта мое̑го , и҆ і҆сходѧщаѧ ѿ ѹ҆стъ мои́хъ не ѿврьгꙋсѧ · Є҆ді́ною клѧхса в̾ ст҃о́е мое , а҆ще дв҃дꙋ солжꙋ · Сѣмѧ е҆го в̾ вѣкъ пребꙋ́детъ , и҆ прⷵто́л̾ е҆го ꙗ҆́ко слн҃це предо мною , и҆ ꙗ҆́ко лꙋна̀ съверше́на в вѣкъ , и҆ свѣдѣтель на нб҃си вѣ́ренъ · Ты̀ же ѿринꙋ , и҆ ѹ҆ничижи , негодова пома́ꙁанаго твое̑го · Раꙁорилъ е҆си ꙁавѣтъ раба̀ твое̑го , ѻ҆сквернилъ е҆си на ꙁемлѝ ст҃ыню е҆го . раꙁорилъ е҆си вс҄ѧ ѻ҆пло́ты е҆го · Положилъ е҆си тве́рдаѧ е҆го страхъ · Расхищѧ́хꙋть и҆̀ вс҄и мимоходѧщеѝ пꙋтемъ , бысть поноше́нїе съсѣдомъ своиⷨ · Въꙁвы́силъ е҆си десни́цꙋ стꙋжѧ́ющыⷯ е҆мꙋ , въꙁ̾веселилъ еси вс҄ѧ врагы е҆го · Въꙁвратилъ е҆си по́мощъ ѻ҆рꙋжїа его , и҆ не ꙁастꙋпѝ е҆го в̾ браны · Раꙁорилъ е҆си ѿ ѻ҆чище́нїа е҆го , прⷵтлъ е҆го на́ ꙁемлю поврьже · Ѹ҆ма́лилъ е҆си дн҃и вре́мени е҆го , ѻ҆блїа́лъ е҆си и҆̀ стꙋдомъ · доко́лѣ г҃и ѿвраща́ешисѧ в̾ коне́ць , ражⷣежетсѧ ꙗ҆́ко ѻ҆гнь гнѣвъ твой; помѧнѝ , кі́и мой състав̾ , е҆да б҄о всꙋе съꙁда̀ вс҄ѧ сн҃ы члчⷵкыа; кт҄о е҆сть чл҃кь , и҆же поживетъ , и҆ не ѹ́ꙁрит̾ смерти , и҆ꙁба́витъ дш҃ꙋ свою и҆ꙁ рꙋкы̀ а́довы; гдѣ сꙋть млⷵти твоѧ древнѧа г҃и , ꙗ҆́же клѧтсѧ дв҃дꙋ въ и́стинѣ твоей; помѧни г҃и поноше́нїе раⷠ‍҇ твоиⷯⷯ , е҆же ѹ҆дръжа в̾ надрѣ мое́мъ мно́гы ꙗ҆́ꙁы́кы · Є҆же поноси́шѧ вра́ѕи твоѝ г҃и , е҆же поноси́шѧ и҆ꙁмѣне́нїе х҃а твоего · Блⷵве́нъ г҃ь в̾ вѣкъ . бꙋ́детъ , бꙋ́детъ · Слⷡ‍҇а · Мл҃тва моѷсе́а чл҃ка бж҃їа , п҃ѳ · Ги҃ прибѣжище бысть нам̾ , в роⷣ и҆ ро́дъ · прежⷣе да́же горамъ не быти , и҆ съꙁдатисѧ ꙁемли и҆ вселе́ннѣй , и҆ ѿ вѣка и҆ до вѣка т҄ы е҆си · Не въꙁврати чл҃ка въ смире́нїе . и҆ ре́клъ е҆си , ѻ҆брати́тесѧ сн҃ове члчⷵтїи · Ꙗ҆́ко ты́сѧща лѣтъ преⷣ ѻ҆чи́ма твои́ма г҃и , ꙗ҆́ко дн҃ь вчера́шнїи и҆же ми́мои́де , и҆ стра́жа нощнаа · Ѹ҆ничиже́нїа и҆хъ е҆ще бꙋ́дꙋтъ · Ѹ҆тро ꙗ҆́ко трава̀ ми́мои́детъ , ѹ҆тро процвѣте́тъ и҆ пре́идетъ , на вечеръ ѿпадетъ , ѻ҆жестѣ́етъ , и҆ і҆схнеⷮ · Ꙗ҆́ко и҆счеꙁо́хомъ гнѣвомъ твои́мъ , и҆ ꙗ҆́ростїю твоею смꙋти́хомсѧ · Положилъ е҆си беꙁако́нїа наша преⷣ собою , вѣкъ нашь в̾ просвѣщенїе лица твоего · Ꙗ҆́ко вс҄и дн҃їе наши ѻ҆скꙋдѣша , и҆ гнѣвомъ твои́мъ и҆ꙁчеѕо́хомъ · Лѣта нашѧ ꙗ҆́ко паѹ҆чи́на паѹ҆ча́хꙋсѧ , дн҃їе лѣтъ нашихъ в ниⷯ же сеⷣмьдесѧтъ лѣтъ . а҆́ще же в си́лахъ , ѻ҆смъдесѧтъ лѣтъ . и҆ множае и҆х̾ трꙋдъ и҆ болѣꙁнь · Ꙗ҆́ко прїиде кротость на ны , и҆ нака́жемсѧ · Кто̀ съвѣсть дръжа́вꙋ гнѣва твоего , и҆ ѿ страха твоего ꙗ҆́рость твою и҆ꙁчестѝ; десни́цꙋ твою та́ко скажѝ м҄и , и҆ ѻ҆коаанныа срⷣцемъ в̾ мꙋ́дрости · ѻ҆брати г҃и доко́лѣ , и҆ ѹ҆моленъ бꙋ́ди на рабы̀ своѧ · И҆спо́лнихомсѧ ꙁаѹ́тра млⷵти твоѧ г҃и , и҆ въꙁрадовахомсѧ и҆ въꙁвеселихомсѧ · Въ всѧ̀ дн҃и нашѧ въꙁвеселихомсѧ , ꙁа дн҄и в̾ нѧже смирилъ н҄ы е҆си , лѣта в нѧ́же видѣхомъ ꙁлаѧ · И҆ приꙁри на рабы̀ своѧ и на дѣ́ла твоѧ , и҆ наста́ви сн҃ы иⷯⷯ · И҆ бꙋ́ди свѣтлость г҃а б҃а на́шего на насъ , и҆ дѣ́ла рꙋкъ на́шихъ и҆справи на насъ , и҆ дѣло рꙋкъ наших̾ и҆спра́ви · Хвала̀ пѣснїи двⷣвъ . неѻ҆пи́санъ ѿ е҆вре́й , ч҃ · Живый в по́мощи вы́шнѧго , въ кровѣ б҃а нбⷵнаго въдворитсѧ · Рече́тъ гв҃и , ꙁастꙋ́пникъ мой е҆си , и҆ прибѣжище мое , б҃ъ мой , и҆ ѹ҆поваю нань · Ꙗ҆́ко тои и҆ꙁба́витъ т҄ѧ ѿ сѣти ло́вча и҆ ѿ словесѐ мѧте́жна · Пле́щма свои́ма ѻ҆сѣнитъ т҄ѧ , и҆ поⷣ крилѣ е҆го надѣ́ешисѧ · ѻ҆рꙋжїе ѻ҆бы́детъ т҄ѧ и҆стина е҆го , не ѹбои́шисѧ ѿ страха нощна́го , ѿ стрѣлы̀ летѧщаа въ дн҃е , ѿ вещи въ тмѣ преходѧ́щаѧ , ѿ срѧ́ща и бѣса полꙋдн҃ьнаго · Падетъ ѿ страны̀ твоеа̀ ты́сѧща , и҆ тма̀ ѻ҆деснꙋю тебѐ , к тебѣ же не прибли́житсѧ · ѻ҆ба́че ѻ҆чи́ма свои́ма смо́триши , и҆ въꙁдаа́нїе грѣшникомъ ѹ҆ꙁриши · Ꙗ҆́ко т҄ы г҃и ѹ҆пова́нїе мое , вы́шнѧго положил̾ е҆си прибѣжище твое , Не прїидетъ к тебѣ ѕл҄о , и҆ ра́на не прибли́житсѧ тѣлеси твое̑мꙋ · Ꙗ҆́ко а҆гг҃ломъ свои́мъ ꙁаповѣсть ѻ҆ тебѣ , съхранити т҄ѧ въ всѣхъ пꙋтехъ твоих̾ · На рꙋкаⷯ въꙁмꙋтъ т҄ѧ , да не когда пре́ткнеши ѻ҆ камень ногы твоеа · На а́спидꙋ и҆ васили́ска настꙋ́пиши , и҆ попере́ши лва̀ и҆ ꙁмїа · Ꙗ҆́ко на мѧ ѹ҆пова , и҆ і҆ꙁба́влю и҆̀ . покры́ю и҆̀ , ꙗ҆ко поꙁна и́мѧ моѐ · Въꙁ̾ꙁоветъ къ мнѣ , и҆ ѹ҆слы́шꙋ и҆̀ , с нимъ е҆смь в̾ скорби · И҆ꙁмꙋ̀ и҆̀ , и҆ просла́влю е҆го · долготꙋ дн҃їи и҆спо́лню и҆̀ , и҆ ꙗ҆́влю е҆мꙋ сп҃се́нїе моѐ · Слⷡ‍҇а · ѱлоⷨ пѣсни в̾ дн҃ь сꙋбо́тныи · ч҃а · кⷴ‍҇а г҃і · Бл҃го е҆сть и҆сповѣдатисѧ гв҃и , и҆ пѣти и́мени твоемꙋ вы́шне . въꙁвѣщати ꙁа ѹ҆тра млⷵть твою , и҆ і́стинꙋ твою на всѧ́кꙋ нощь . в̾ десѧтострꙋннемъ ѱалты́ри , с пѣснїю в̾ гꙋ́слехъ · Ꙗ҆́ко въꙁвеселилъ м҄ѧ е҆си г҃и в тва́ри твоей , и҆ в дѣлехъ рꙋ́кꙋ твоею въꙁрадꙋюсѧ · Ꙗ҆́ко въꙁвели́чишѧсѧ дѣла твоѧ г҃и , ѕѣло̀ ѹ҆глꙋби́шѧсѧ помышле́нїа твоа · Мꙋжъ беꙁꙋ́менъ не поꙁна́етъ , и҆ нераꙁꙋмивъ , не раꙁꙋмѣетъ сихъ · Є҆гда проꙁѧбошѧ грѣшницы ꙗ҆́ко трава̀ , и҆ проникоша вси дѣ́лающеѝ беꙁако́нїе , ꙗ҆́ко да потребѧтсѧ въ вѣкъ вѣка · Ты же вышнїи в̾ вѣкъ г҃и · Ꙗ҆́ко с҄е враѕи твоѝ г҃и , ꙗ҆́ко с҄е вра́ѕи твоѝ поги́бнꙋт̾ , и҆ раꙁы́дꙋтсѧ вс҄и дѣ́лающеѝ беꙁако́нїе · И҆ въꙁнесе́т̾сѧ ꙗ҆́ко и҆норо́га рогъ мой , и҆ ста́рос̀ть моа въ е҆леи масти́тѣ · И҆ въꙁрѣ ѻ҆́ко мое на врагы̀ моѧ , и҆ въстающаа на́ мѧ , лꙋка́внꙋющаѧ ѹ҆слы́шитъ ѹ҆хо моѐ · Пра́ведникъ ꙗ҆́ко фѷниѯъ процвѣтетъ , ꙗ҆́ко ке́дръ и҆же в лѷ̏ванѣ ѹ҆мно́житсѧ · Насаждени в домꙋ гн҃и , въ дворⷯѣ б҃а на́шего процвѣтꙋтъ · Є҆ще ѹ҆мно́жатсѧ в̾ ста́рости масти́тѣ , и҆ бл҃гопрїе́млюще бꙋдꙋтъ , да въꙁвѣстѧтъ · Ꙗ҆́ко правъ г҃ь б҃ъ нашь , и҆ нѣсть неправды в немъ · В дн҃ь сꙋбо́тныи , в̾негда насели́сѧ ꙁемлѧ . хвала̀ пѣсни двⷣвы , ч҃в · Гь҃ въцр҃исѧ , в лѣпотꙋ сѧ ѻ҆блечѐ · ѻ҆блече́сѧ г҃ь в си́лꙋ , и҆ препоѧ́сасѧ . и҆́бо ѹ҆твер̾дѝ вселе́ннꙋю , ꙗ҆́же не поⷣвижитсѧ · Готовъ прⷵтлъ твой ѿто́лѣ , ѿ вѣка ты е҆си · Въꙁдвигошѧ рѣки г҃и въꙁдвигошѧ рѣкы̀ глⷵа свой · Во́ꙁмꙋтъ рѣкы стрꙋгы своѧ ѿ гласовъ воⷣ мно́гъ · ди́вны высоты мор̾скыа , ди́венъ в̾ высокыⷯ г҃ь · Свѣдѣнїа твоѧ ѹ҆вѣришасѧ ѕѣло , до́мꙋ твоемꙋ подобает̾ ст҃ы́ни г҃и , в̾ долготꙋ дн҃їи · ѱлоⷨ дввⷣъ , четвори́ца сꙋботы . неѻ҆пи́санъ ѿ е҆вреи · ч҃г · Бг҃ъ ѿм̾ще́нїи г҃ь , бг҃ъ ѿм̾щенїи не ѻ҆бинꙋлсѧ е҆сть · Въꙁнеси́сѧ сꙋдѧѝ ꙁемлѝ , въꙁдажⷣь въꙁдаа́нїе гордыⷨ · доко́лѣ грѣшници г҃и , доколѣ грѣшницы въсхва́лѧтсѧ; провѣща́ютъ , и҆ въꙁгл҃ють неправдꙋ , въꙁгл҃ютъ вс҄и дѣ́лающеѝ беꙁако́нїе · Люди твоа г҃и смири́ша , и҆ досто́анїе твое ѻ҆ꙁло́биша · Вдови́цꙋ и҆ си́ра ѹ҆мори́шѧ , и҆ пришельца ѹ҆би́ша · И҆ рѣшѧ , не ѹ҆ꙁритъ г҃ь . ниже раꙁꙋмѣетъ б҃ъ і҆аковль · Раꙁꙋмѣите же беꙁꙋ́мнїѝ в людехъ , и҆ бꙋ́ии нѣкогда ѹ҆мꙋдритесѧ · Насаждеѝ ѹ҆хо , не слы́шитъ л҄и; и҆ли съꙁда́выи ѻко , не сматрѧетъ ли; накаꙁааѝ ꙗ҆́ѕыки , не ѻ҆бличи́тъ л҄и , ѹ҆чаѝ чл҃ка ра́ꙁꙋмꙋ; г҃ь съвѣсть помыш̾ле́нїѧ члчⷵка , ꙗ҆́ко сꙋть сꙋе́тна · Блаже́нъ чл҃къ , е҆гоже а҆ще накажеши г҃и , и҆ ѿ ꙁако́на твое̑го наѹ҆чи́ши и҆̀ · ѹ҆кроти́ти е҆го ѿ дн҃їи лютъ , до́ндеже и҆ꙁры́етсѧ грѣшномꙋ ѧ́ма · Ꙗ҆́ко не ѿри́нетъ г҃ь людїи свои̑хъ , и҆ достоѧнїа свое̑го не ѻ҆ста́витъ , дон̾деже пра́вда ѻ҆брати́тъсѧ на сꙋ́дъ , и҆ блиꙁъ еа̀ вс҄и правїи срⷣцемъ · кт҄о въста́нетъ м҄и на лꙋкавнꙋющаа̀ , и҆ли кт҄о съпрⷣеста́нетъ м҄и на дѣ́лающаѧ беꙁако́нїе; а҆ще не г҃ь помо́глъ б҄ы ми в ма́лѣ вселиласѧ б҄ы въ а́дъ дш҃а моа · А҆ще гл҃ахъ поⷣвижасѧ нога̀ моа · Млⷵть твоа г҃и помага́ше м҄и · По мно́жествꙋ болѣꙁнїи мои̑хъ в̾ срⷣци мое́мъ , ѹ҆тѣшенїа твоѧ въꙁвесели́шѧ дш҃ꙋ мою · да не пребꙋ́детъ тебѣ престолъ беꙁако́нїа , съѕидааѝ трꙋдъ на повелѣнїе · ѹ҆ловѧ́тъ на́ дш҃ꙋ правеⷣничꙋ , и҆ кро́вь непови́ннꙋю ѻ҆сꙋ́дѧтъ · И҆ бысть мн҄ѣ г҃ь в̾ прибѣжище , и҆ б҃ъ мой в̾ помощъ ѹ҆пова́нїа моего · и҆ въꙁдастъ и҆мъ г҃ь беꙁако́нїе и҆хъ , и҆ по лꙋка́в̾ствїю иⷯ погꙋбитъ и҆хъ г҃ь б҃ъ  · Сла́ва · Хвала пѣснїи дввⷣъ . неѻ҆пи́санъ ѿ е҆врей , ч҃д · Прїидѣте въꙁрадꙋемсѧ гв҃и , въскли́кнемъ б҃ꙋ , сп҃си́телю на́шемꙋ · Прⷣеваримъ лице е҆го въ и҆сповѣданїи , и҆ въ ѱалмѣхъ въскли́кнемъ е҆мꙋ · Ꙗ҆́ко б҃ъ ве́лей г҃ь , и҆ цр҃ь ве́лей по все́й ꙁемли · ꙗ҆́ко в рꙋцѣ е҆го вс҄и концы̀ ꙁемлѧ̀ , и҆ высоты̀ го́ръ того сⷮꙋ · Ꙗ҆́ко того̀ е҆сть мо́ре , и҆ той сътвори е҆̀ , и҆ сꙋ́шꙋ рꙋцѣ е҆го съꙁда́стѣ · Прїидѣте покло́нимсѧ , и҆ припадемъ е҆мꙋ , и҆ въсплаче́мсѧ прⷣе гм҃ъ сътвор̾шим̾ насъ · Ꙗ҆́ко той е҆сть б҃ъ нашь , и҆ мы̀ людїе па́ствы е҆го , и҆ ѻ҆вцѧ рꙋкы̀ е҆го . днⷵе а҆ще глⷵа е҆го ѹ҆слышите , не ѻ҆жести́те срⷣцъ вашихъ , ꙗ҆́ко въ прогнѣванїи , по дн҃и и҆скꙋшенїа в̾ пꙋсты́ни , воньже и҆скꙋси́ша м҄ѧ ѿц҃ы ваши · И҆скꙋси́ша м҄ѧ , и҆ видѣшѧ дѣ́ла моа . четы́редесѧтъ лѣтъ негодоваⷯ ро́да того · И҆ рѣхъ , прнⷵо блꙋдѧтъ срⷣцемъ , тїи же не поꙁна́шѧ пꙋтїи мои́хъ · ꙗ҆́ко клѧⷯсѧ въ гнѣвѣ моеⷨ , а҆ще внидꙋтъ в̾ покои мой · Хвала̀ пѣснїи дввⷣъ , в̾негда храмъ ѕида́шесѧ по плененїи . неѻ҆писанъ ѿ е҆вре́и̑ , ч҃е Въспо́ите гв҃и пѣснь новꙋ , въспо́ите гв҃и вс҄ѧ ꙁемлѧ · въспо́ите гв҃и , блⷵвите и́мѧ е҆го · Бл҃говѣстите дн҃ь , ѿ дн҃е сп҃се́нїе бж҃їе · Въꙁвѣсти́те въ ꙗ҆ѕы́цехъ сла́вꙋ е҆го , въ всⷯѣ лю́дехъ чюдеса е҆го · Ꙗ҆́ко ве́леи г҃ь и҆ хва́ленъ ѕѣло , стра́шенъ е҆сть нⷣа всѣми бо́гы · Ꙗ҆́ко вси бо́ѕи ꙗ҆ꙁы́къ бѣ́сове , г҃ь же нб҃са сътвои · И҆сповѣданїе и҆ красота прⷣе ни́мъ , ст҃ы́ни и҆ велелѣпїе въ ст҃илѣ е҆го · Принесѣте гв҃и ѿч҃ьствїа ꙗ҆ѕыкъ , принесѣте гв҃и славꙋ и҆ честь · принесѣте гв҃и сла́вꙋ и́мени е҆го · Прїимѣте жрътвы , и҆ входи́те в̾ дворы е҆го · поклони́тесѧ гв҃и в̾ дворѣ ст҃емъ е҆го · да подви́житсѧ ѿ лица̀ е҆го вс҄ѧ ꙁемлѧ̀ · Рцѣте въ ꙗ҆ѕы́цехъ , ꙗ҆ко г҃ь въцр҃и́сѧ · И҆бо и҆справи вселе́ннꙋю ꙗ҆же не поⷣви́житсѧ , сꙋдитъ лю́демъ пра́востїю · да въꙁвеселѧⷮсѧ нб҃са̀ , и҆ радꙋетсѧ ꙁемлѧ · да подви́житсѧ мо́ре и҆ і҆сполненїе еа̀ · въꙁрадꙋюⷮсѧ полѧ и҆ вс҄ѧ ꙗ҆же на нихъ · Тогда въꙁрадꙋюⷮсѧ вс҄ѧ дре́ва дꙋбравнаѧ , ѿ лица гн҃ѧ , ꙗ҆́ко грѧдетъ , ꙗ҆́ко грѧдетъ сꙋди́ти ꙁемли · Сꙋдити вселеннѣй в̾ правдꙋ , и҆ лю́демъ и҆стинною своею̑ · ѱало́мъ дввⷣъ , . е҆гда ꙁемлѧ̀ е҆мꙋ населѧшесѧ . неѻ҆пи́санъ ѿ е҆врей , ч҃ѕ · Гь҃ воцр҃и́сѧ , да радꙋетсѧ ꙁемлѧ , да весе лѧ́тсѧ ѻ҆́строви мно́ѕи · ѻ҆блакъ и҆ при мракъ ѻ҆крестъ е҆го , правда и҆ сꙋдьба и҆с правленїе престо́ла е҆го · ѻ҆гнь прⷣе ни́мъ прⷣеи́детъ , и҆ попа́литъ ѻ҆крестъ врагы е҆го · Ѡ҆ свѣти́ша млънїа е҆го вселе́ннꙋю , видѣ и҆ поⷣвижа сѧ ꙁемлѧ · Го́ры ꙗ҆́ко воскъ раста́ѧша ѿ лица гн҃ѧ , ѿ лица г҃а всеѧ ꙁемлѧ · Въꙁвѣсти́шѧ нб҃са пра́вдꙋ е҆го , и҆ видѣшѧ вс҄и людїе сла́вꙋ е҆го · Да посты́дѧтсѧ вси , кланѧющеѝсѧ и҆стꙋка́ннымъ хвалѧ́щеѝсѧ ѻ҆ и҆долѣхъ свои̑хъ · Поклони́тесѧ е҆мꙋ в̾си а҆гг҃ли е҆го · Слыша и҆ въꙁвесели́сѧ сїѻ́нъ и҆ въꙁ радовашасѧ дщерѧ і҆ю̑де́йскыѧ , сꙋде́бъ ради тво и҆хъ г҃и · Ꙗ҆́ко т҄ы г҃ь вышнїи нⷣа всею ꙁемле́ю , ѕѣл превъꙁнесе́сѧ нⷣа всѣми бо́гы · Лю́бѧщей г҃а , ненави ди́те ѕл҄а · Хранитъ г҃ь дш҃ѧ преподобныⷯ свои̑хъ и҆ꙁ рꙋкы̀ грѣшнича и҆ꙁба́витъ и҆хъ · Свѣтъ восїа правⷣеникꙋ , и҆ правымъ срⷣцемъ весе́лїе · Въꙁвесели́те сѧ праведнїи ѻ҆ г҃ѣ , и҆ и҆сповѣдайте памѧⷮ ст҃ы ́ нѧ е҆го · Слⷡ‍҇а . ѱлоⷨ дввⷣъ , ч҃ꙁ · Въспо́ите гв҃и пѣснь но́вꙋ , ꙗ҆́ко ди́вна съ твори г҃ь · спасе е҆го десни́ца е҆го , и҆ мы́ш ца ст҃а́а е҆го · Ꙗ҆́ви́ г҃ь сп҃се́нїе свое , прⷣе ꙗ҆́ ꙁы́кы ѿкры̀ пра́вдꙋ свою · Помѧнꙋ̀ млⷵть свою̀ і҆а́ковꙋ , и҆ і́стины своеа̀ до́мꙋ і҆ил҃евꙋ Видѣшѧ вс҄и концы̀ ꙁемлѧ сп҃се́нїе б҃а на́шего · въ скли́кнѣте бв҃и всѧ ꙁемлѧ̀ , въспо́ите и҆ радꙋи тесѧ и҆ по́ите · по́ите гв҃и в̾ гꙋ́слехъ в гꙋслеⷯ , и гла́сѣ ѱалоⷨстѣ , в̾ трꙋбахъ кова́ныⷨ , и҆ гла́сомъ трꙋбы̀ ро́жаны · въстрꙋбите прⷣе цр҃емъ гм҃ъ · да поⷣви́жит̾сѧ мо́ре и҆ і҆сполне́нїе е҆го , вселе́ннаа и҆ вс҄и живꙋщеѝ на не́й · Рѣкы̀ въспле́щꙋтъ рꙋками вкꙋ́ пѣ , го́ры въꙁрадꙋютсѧ ѿ лица гн҃ѧ , ꙗ҆́ко грѧ дет̾ , ꙗ҆ко прїиде сꙋдити ꙁемлѝ · Сꙋдити вселе́ннѣй в̾ правдꙋ , и҆ людемъ пра́востїю · ѱало́мъ дввⷣъ , . е҆гда ꙁемлѧ̀ е҆мꙋ населѧшесѧ . неѻ҆пи́санъ ѿ е҆врей , ч҃ѕ · Гь҃ воцр҃и́сѧ , да радꙋетсѧ ꙁемлѧ , да весе лѧ́тсѧ ѻ҆́строви мно́ѕи · ѻ҆блакъ и҆ при мракъ ѻ҆крестъ е҆го , правда и҆ сꙋдьба и҆с правленїе престо́ла е҆го · ѻ҆гнь прⷣе ни́мъ прⷣеи́детъ , и҆ попа́литъ ѻ҆крестъ врагы е҆го · Ѡ҆ свѣти́ша млънїа е҆го вселе́ннꙋю , видѣ и҆ поⷣвижа сѧ ꙁемлѧ · Го́ры ꙗ҆́ко воскъ раста́ѧша ѿ лица гн҃ѧ , ѿ лица г҃а всеѧ ꙁемлѧ · Въꙁвѣсти́шѧ нб҃са пра́вдꙋ е҆го , и҆ видѣшѧ вс҄и людїе сла́вꙋ е҆го · Да посты́дѧтсѧ вси , кланѧющеѝсѧ и҆стꙋка́ннымъ хвалѧ́щеѝсѧ ѻ҆ и҆долѣхъ свои̑хъ · Поклони́тесѧ е҆мꙋ в̾си а҆гг҃ли е҆го · Слыша и҆ въꙁвесели́сѧ сїѻ́нъ и҆ въꙁ радовашасѧ дщерѧ і҆ю̑де́йскыѧ , сꙋде́бъ ради тво и҆хъ г҃и · Ꙗ҆́ко т҄ы г҃ь вышнїи нⷣа всею ꙁемле́ю , ѕѣл превъꙁнесе́сѧ нⷣа всѣми бо́гы · Лю́бѧщей г҃а , ненави ди́те ѕл҄а · Хранитъ г҃ь дш҃ѧ преподобныⷯ свои̑хъ и҆ꙁ рꙋкы̀ грѣшнича и҆ꙁба́витъ и҆хъ · Свѣтъ восїа правⷣеникꙋ , и҆ правымъ срⷣцемъ весе́лїе · Въꙁвесели́те сѧ праведнїи ѻ҆ г҃ѣ , и҆ и҆сповѣдайте памѧⷮ ст҃ы ́ нѧ е҆го · Слⷡ‍҇а . ѱлоⷨ дввⷣъ , ч҃ꙁ · Въспо́ите гв҃и пѣснь но́вꙋ , ꙗ҆́ко ди́вна съ твори г҃ь · спасе е҆го десни́ца е҆го , и҆ мы́ш ца ст҃а́а е҆го · Ꙗ҆́ви́ г҃ь сп҃се́нїе свое , прⷣе ꙗ҆́ ꙁы́кы ѿкры̀ пра́вдꙋ свою · Помѧнꙋ̀ млⷵть свою̀ і҆а́ковꙋ , и҆ і́стины своеа̀ до́мꙋ і҆ил҃евꙋ Видѣшѧ вс҄и концы̀ ꙁемлѧ сп҃се́нїе б҃а на́шего · въ скли́кнѣте бв҃и всѧ ꙁемлѧ̀ , въспо́ите и҆ радꙋи тесѧ и҆ по́ите · по́ите гв҃и в̾ гꙋ́слехъ в гꙋслеⷯ , и гла́сѣ ѱалоⷨстѣ , в̾ трꙋбахъ кова́ныⷨ , и҆ гла́сомъ трꙋбы̀ ро́жаны · въстрꙋбите прⷣе цр҃емъ гм҃ъ · да поⷣви́жит̾сѧ мо́ре и҆ і҆сполне́нїе е҆го , вселе́ннаа и҆ вс҄и живꙋщеѝ на не́й · Рѣкы̀ въспле́щꙋтъ рꙋками вкꙋ́ пѣ , го́ры въꙁрадꙋютсѧ ѿ лица гн҃ѧ , ꙗ҆́ко грѧ дет̾ , ꙗ҆ко прїиде сꙋдити ꙁемлѝ · Сꙋдити вселе́ннѣй в̾ правдꙋ , и҆ людемъ пра́востїю · си́мъ не ꙗ҆дѧ́хъ · ѻ҆́чи мои на вѣрныа̀ ꙁемлѝ посаждати иⷯ с̾ собою · ходѧ́и по пꙋтѝ непоро́чнꙋ , сей м҄и слꙋжаше · Не живѧше посредѣ до́мꙋ мое̑го , творѧѝ горды́ню · Гл҃ѧѝ неправеднаа , не и҆справлѧ́ше прⷣе ѻ҆чи́ма мои́ма · Въ ѹ҆трїа и҆ꙁбивахъ вс҄ѧ грѣшныѧ ꙁемлѝ , потребити ѿ града гн҃ѧ вс҄ѧ дѣлающаѧ беꙁако́нїе · Слⷡ‍҇а , мл҃тва ѹ҆бо́гаго е҆гда ѹ҆ны́етъ , и҆ прⷣе бг҃омъ пролѣе́т̾ мольбꙋ свою̀ , р҃а . каⷴ‍҇ д҃і · Ги҃ , ѹ҆слы́ши мл҃твꙋ мою̀ , и҆ во́пль мой к̾ тебѣ да прїидетъ · Не ѿврати лица твое̑го ѿ менѐ · Во́ньже дн҃ь а҆ще скорблю̀ приклонѝ ко мн҄ѣ ѹ҆хо твое · Воньже дн҃ь а҆ще приꙁовꙋ т҄ѧ , ско́ро ѹ҆слы́ши мѧ · Ꙗ҆́ко и҆ꙁчеѕо́шѧ ꙗ҆́ко дымъ дн҃їе моѝ , и҆ ко́сти моѧ ꙗ҆́ко сꙋши́ло съсхошѧсѧ · ѹ҆ѧ́ꙁвенъ быхъ ꙗ҆́ко трава̀ , и҆ і́сше срⷣце моѐ , ꙗ҆ко ꙁабыхъ снѣ́сти хлѣбъ мой · ѿ гла́са въꙁдыханїа мое̑го , прилпе кость моа пло́ти моей · ѹ҆подобихсѧ неꙗ҆́сыти пꙋстыннѣй , быⷯ ꙗ҆ко нощный вранъ на ныри́щи · Ꙁабдѣхъ , и҆ бых̾ ꙗ҆ко пти́ца ѻ҆со́бѧщїасѧ на ꙁдѣ · Весь дн҃ь понашѧхꙋ м҄и вра́ѕи мой , и҆ хвалѧ́щеи м҄ѧ мною кленѧ́хꙋсѧ · Ꙁане пе́пелъ ꙗ҆́ко хлѣбъ ꙗ҆дѧхъ , и҆ питїе мое съ плачемъ растворѧхъ · ѿ лица гнѣва твое̑го и҆ ꙗ҆́рости твоеа̀ , ꙗ҆ко въꙁнесъ ниꙁвер̾же м҄ѧ · дн҃їе мо́и ꙗ҆́ко сѣнь ѹ҆клони́шасѧ , и҆ а҆ꙁъ ꙗ҆́ко сѣно и҆схоⷯ · ты̀ же г҃и в̾ вѣкъ пребыва́еши , и҆ па́мѧⷮ твоа в роⷣ и҆ родъ · т҄ы въскр҃съ ѹ҆ще́дриши сїѻ́на ꙗ҆ко вре́мѧ ѹ҆щедрити е҆го , ꙗ҆́ко прїиде вре́мѧ · Ꙗ҆ко бл҃говоли́шѧ рабѝ твоѝ ка́менїе е҆го , и҆ пе́рсть е҆го ѹ҆щеⷣрѧтъ · и҆ ѹ҆боѧⷮсѧ ꙗ҆ꙁы́цы и҆мени гн҃ѧ , и҆ вси цр҃їе ꙁеⷨстїи сла́вы твоеа̀ · Ꙗ҆́ко съѕиждетъ г҃ь сїѻ́на , и҆ ꙗ҆́виⷮсѧ въ сла́вѣ своей · Приꙁрѣ на мл҃твꙋ ѹ҆бо́гыхъ , и҆ не ѹ҆ничижи моленїѧ и҆хъ · да напишꙋтсѧ сїи в родъ и҆нъ , и҆ лю́дїе ѕи́ждемїи въсхва́лѧтъ г҃а · ꙗ҆́ко приꙁрѣ с высоты ст҃ы́а своеа̀ , г҃ь съ нб҃се на́ ꙁемлю приꙁрѣ · Ѹ҆слы́шати въꙁдыха́нїе ѻ҆кованныхъ , раꙁрѣши́ти сн҃ы ѹ҆мръщвеныⷯ · Въꙁвѣсти́ти в̾ сїѻ́нѣ и́мѧ гн҃е , и҆ хвалꙋ̀ е҆го въ і҆ерⷵли́мѣ · внегда събратисѧ лю́демъ в̾кꙋ́пѣ , и҆ цр҃їе работати гв҃и · ѿвѣща е҆мꙋ на пꙋти крѣпости е҆го , ѹ҆мале́нїе днїи моиⷯ въꙁвѣстѝ ми · Не въꙁведи́ мене въ преполовле́нїе дн҃їи мои̑хъ , в рⷣо и҆ ро́дъ лѣта твоѧ · в̾ нача́лѣхъ т҄ы г҃и ꙁемлю ѻ҆снова̀ , и҆ дѣ́ла рꙋкъ твои̑хъ сꙋть нб҃са · т҄а поги́бнꙋтъ , ты же пребыва́еши · И҆ всѝ ꙗ҆́ко ри́ꙁа ѻ҆бетшѧ́ютъ , и҆ ꙗ҆ко ѻ҆де́ждꙋ съвѣ́еши и҆хъ , и҆ і҆ꙁмѣнѧ́т̾сѧ · Ты же то́жде еси , и҆ лѣта твоа не ѻ҆скꙋдѣютъ · Сн҃ве рабъ твои̑х̾ в̾селѧтсѧ , и҆ сѣмѧ и҆хъ въ вѣкъ и҆спра́витсѧ · ѱалоⷨ дввⷣъ , р҃в · Блⷵвѝ дш҃е моа г҃а , и҆ вс҄ѧ внꙋтренѧӑ моѧ и́мѧ ст҃о́е е҆го · блⷵви дш҃е моа г҃а , и҆ не ꙁабывай всѣхъ въꙁдаѧ́нїи е҆го , ѻ҆чищающаго вс҄ѧ беꙁаконїа твоѧ , и҆сцѣлѧ́ющаго вс҄ѧ недꙋ́гы твоѧ , и҆ꙁбавлѧ́ющаго ѿ и҆стлѣнїа животъ твой · Вѣнча́ющаго т҄ѧ млⷵтїю и҆ щедро́тами , и҆сплънѧ́ющаго въ бл҃гыхъ жела́нїе твое · ѻ҆бнови́тсѧ ꙗ҆́ко ѻ҆рлꙋ ю́ность твоа · Творѧи́ млⷵтыню г҃ь , и҆ сꙋдбꙋ̀ всѣмъ ѻ҆би́димымъ · Скаꙁа́ пꙋтѝ своѧ моѷсе́ѻ҆ви , сн҃вомъ і҆ил҃евоⷨ хотѣнїа своа · ще́дръ и҆ млⷵтивъ г҃ь , длъготръпѣливъ , и҆ мно́гомлⷵтивъ · Не до конца̀ прогнѣва́етсѧ , ни в̾ вѣкъ враждꙋе̑тъ . не по беꙁаконїемъ нашимъ сътворилъ е҆сть намъ , ни по грѣхо́м̾ нашимъ въꙁдалъ е҆сть намъ · Ꙗ҆́ко по высотѣ нбⷵнѣй ѿ ꙁемлѧ , ѹ҆твръди́лъ е҆сть г҃ь млⷵть свою на боѧ́щихсѧ е҆го · Є҆ли́ко ѿстоѧ́тъ въстоцы ѿ ꙁапⷣа , ѹ҆далилъ е҆сть ѿ насъ беꙁаконїѧ нашѧ · ꙗ҆́коже ще́дритъ ѿц҃ь сн҃ы , ѹ҆ще́дритъ г҃ь боѧ́щиⷯсѧ е҆го · Ꙗ҆́ко тои поꙁна съꙁда́нїе на́ше , помѧнꙋ̀ ꙗ҆́ко пе́рсть е҆смы · члк҃ъ , ꙗ҆́ко трава днїе е҆го , ꙗ҆́ко цвѣтъ се́лныи та́ко ѻ҆цвѣтетъ · ꙗ҆́ко дх҃ъ про́идеⷮ в немъ , и҆ не бꙋ́детъ , и҆ не поꙁна́ет̾ ктомꙋ̀ мѣста свое̑го · Млⷵть же гн҃ѧ ѿ вѣка и҆ до́ вѣка на боѧ́щиⷯсѧ е҆го и҆ пра́вда е҆го на сн҃ехъ сн҃въ , хранѧ́щихъ ꙁавѣтъ е҆го , и҆ помнѧщихъ ꙁа́повѣди е҆го твори́ти ѧ҆̀ · г҃ь на нбс҃и ѹ҆готова престо́лъ свой , и҆ црⷵтво е҆го всѣми ѻ҆блада́етъ · блⷵвите г҃а вс҄и а҆́гг҃ли е҆го , си́лнїи крѣпостїю творѧ́щеѝ сло́во е҆го , ѹ҆слы́шати гласъ словесъ е҆го · блⷵви́те г҃а вс҄ѧ си́лы е҆го , слꙋгы е҆го творѧщеѝ во́лю е҆го · блⷵви́те г҃а вс҄ѧ дѣла е҆го , на всѧкоⷨ мѣстѣ влⷣчьства е҆го , блⷵви дш҃е моа г҃а · Сла́ва · ѱлоⷨ дввⷣъ · ѻ҆ мирьстѣмъ бы́тїи , р҃г · Блⷵви дш҃е моа̀ г҃а · г҃и б҃е мой въꙁвели́чилъсѧ е҆си ѕѣло · въ и҆сповѣданїе и҆ велелѣпотꙋ сѧ ѻ҆блечѐ · ѻ҆дѣ́асѧ свѣтоⷨ ꙗ҆́ко ри́ꙁою , пропина́ѧ нб҃о ꙗ҆ко ко́жꙋ · Покрыва́аѝ водами превы́спренѧа своѧ , полага́ѧѝ ѻ҆́блакы на въсхоже́нїе свое · ходѧѝ на крилꙋ вѣтреню , творѧѝ а҆́гг҃лы своѧ дх҃ы , и҆ слꙋгы̀ своѧ ѻ҆гнь палѧщъ · ѻ҆сновааѝ ꙁемлю на тверди еа̀ , не приклониⷮсѧ въ вѣкъ вѣка , бе́ꙁнⷣа ꙗ҆ко ри́ꙁа ѻ҆дѣа̀нїе еа̀ , на горахъ ста́нꙋтъ во́ды · ѿ ꙁапрѣщенїа твое̑го побѣгнꙋтъ , ѿ гласа гро́ма твое̑го ѹ҆страшатсѧ · Въсхо́дѧтъ горы , и҆ нисхо́дѧтъ полѧ̀ в̾ мѣсто е҆же ѻ҆сновалъ е҆си и҆мъ · Предѣлъ положи , е҆гоже не пре́идꙋт̾ , ниже ѻ҆братѧ́тсѧ покрыти ꙁе́млю · Посылаѧѝ и҆сто́чникы в̾ де́брехъ , посредѣ горъ про́йдꙋтъ во́ды · Напаѧ́ютъ вс҄ѧ ꙁвѣрѧ се́лныа , ждꙋтъ ѻ҆на́гри в̾ жаждꙋ свою̀ · На ты̀ пти́цѧ небесныа привита́ютъ , ѿⷮ среды ка́менїѧ дадѧ́тъ гласъ · напаа́а го́ры ѿ превы́спренихъ свои̑хъ , ѿ плода̀ дѣлъ твои̑хъ насы́титсѧ ꙁемлѧ · Проꙁѧба́а па́жить ското́мъ , и҆ травꙋ на слꙋж́бꙋ чл҃ком̾ , и҆ꙁвести хлѣбъ ѿ ꙁемлѧ̀ , и҆ вино̀ веселиⷮ срⷣце чл҃кꙋ · ѹ҆мастити лицѐ е҆леѻ҆мъ , и҆ хлѣбъ срⷣце чл҃кꙋ ѹ҆крѣпи́тъ · Насы́тѧт̾сѧ дре́ва полска́ѧ , ке́дри лива́н̾стїи и҆хже е҆си насадилъ · т҄ꙋ пти́цѧ въгнѣꙁдѧⷮсѧ , е҆роди́ево жили́ще ѻ҆блада́етъ и́ми · Го́ры высо́кыа е҆ленеⷨ , камень прибѣжище ꙁа́ꙗцемъ · Сътворилъ е҆си лꙋнꙋ̀ въ времена , слн҃це поꙁна̀ ꙁапⷣа свой · положѝ тмꙋ̀ и҆ бысть нощь , в не́иже про́идⷮꙋ вс҄и ѕвѣ́рїе дꙋбра́внїи · Ски́мни рыка́юще въсхити́ти , и҆ і҆спроси́ти ѿ б҃а пи́щꙋ себѣ · Восїа слн҃це , и҆ събра́шѧсѧ , и҆ в ло́жахъ свои́хъ лѧ́гꙋтъ · И҆ꙁы́ детъ чл҃кь на дѣ́ло своѐ , и҆ на дѣланїе своѐ до́ вечера · Ꙗ҆́ко въꙁвели́чишасѧ дѣ́ла твоѧ г҃и , вс҄ѧ премꙋ́дростїю сътворилъ е҆си · И҆сполнисѧ ꙁемлѧ тва́ри твоеа̀ , с҄е мо́ре вели́ко и҆ простра́нно · т҄ꙋ га́ди , и҆мже нѣсть числа̀ , живо́тна малаѧ с̾ вели́кими · т҄ꙋ кораблѐ препла́ваютъ , ꙁмі́и се́и , е҆гоже съꙁда̀ рꙋга́тисѧ е҆мꙋ · Вс҄ѧ к̾ тебѣ чѧютъ , да́ти пищꙋ и҆мъ въ́ бл҃го вре́мѧ . да́вшꙋ тебѣ и҆мъ , съберꙋтъ · ѿвръꙁшꙋ тебѣ рꙋкꙋ , всѧ́ческаѧ и҆сполнѧтсѧ бл҃гости · ѿвра́щꙋ же тебѣ лице , въꙁмѧтꙋтсѧ · ѿи́меши дх҃ъ и҆хъ , и҆ і҆сче́ꙁнꙋтъ , и҆ в̾ пе́рсть свою вꙁ̾вратѧтсѧ · послеши дх҃ъ свой , и҆ съѕи́ждꙋтсѧ , и҆ ѻ҆бнови́ши лице ꙁемлѝ · Бꙋ́ди сла́ва гн҃ѧ въ́ вѣкы · Въꙁвеселитсѧ г҃ь ѻ҆ дѣлехъ свои̑хъ · Приꙁира́аѝ на́ ꙁемлю , и творѧ ю҆̀ трѧсти́сѧ . прикаса́ѧѝсѧ гораⷯ , и҆ въꙁды́мѧтсѧ · въспою гв҃и в животѣ мое̑мъ , пою̀ б҃ꙋ мое̑мꙋ дондеже е҆смъ · да наслади́тсѧ е҆мꙋ бесѣда моа̀ , а҆ꙁ же въꙁвеселюсѧ ѻ҆ г҃и · скончѧ́ютсѧ грѣшницы ѿ ꙁемлѧ̀ , и҆ беꙁако́нницы ꙗ҆ко не быти и҆мъ · блⷵви́ дш҃е моа̀ г҃а · Слⷡ‍҇а . а҆ллилꙋйа , р҃д · Исповѣ́даитесѧ гв҃и , и҆ приꙁыва́ите и́мѧ е҆го · Въꙁвѣсти́те въ ꙗ҆́ꙁы́цеⷯ дѣ́ла е҆го , Въспо́ите е҆мꙋ , и҆ по́ите е҆мꙋ · Повѣдите вс҄ѧ чюдеса̀ е҆го , хвали́тесѧ въ и҆мѧ ст҃ое е҆го · да воꙁвесели́тсѧ срⷣце и́щꙋщиⷯ г҃а · в̾ꙁыща́те г҃а , и҆ ѹ҆тверди́тесѧ · в̾ꙁыща́те лица е҆го вынꙋ , помѧнѣте чюдеса е҆го ю҆̀же сътворѝ · Чюдеса е҆го , и҆ сꙋдбы̀ ѹ҆стъ е҆го · сѣмѧ а҆враа́мле раби е҆го , сн҃ве і҆а́ковли и҆ꙁбра́ннїи е҆го · То́и г҃ь бг҃ъ нашъ , по все́й ꙁемлѝ сꙋдбы е҆го · Помѧнꙋ̀ в̾ вѣкъ ꙁавѣтъ свои , слово е҆же ꙁаповѣда в ты́сѧща родо́въ · Є҆же ꙁавѣща̀ а҆враа́мꙋ , и҆ клѧ́твꙋ свою і҆саа́кꙋ · И҆ поста́ви ѧ҆̀ і҆а́ковꙋ в̾ повелѣнїе , и҆ і҆ил҃ю в̾ ꙁавѣтъ вѣченъ · Гл҃ѧ , тебѣ дам̾ ꙁе́млю ханаа́ню , ю҆же достоа́нїа ва́шего · Ꙁане быти и҆мъ ма́ломъ число́мъ , и҆ не мно́ѕи пришельцы в не́й . и҆ преидо́ша ѿ ꙗ҆ꙁы́ка въ ꙗ҆ѕыкъ , и҆ ѿ црⷵтвїа в лю́ди и́ны · Не ѻ҆ста́ви чл҃ка ѻ҆би́дѣти иⷯ , и҆ ѻ҆бличѝ ѻ҆ ниⷯ цр҃ѧ̀ · Не прикасайтесѧ помаꙁа́номꙋ мое̑мꙋ , и҆ въ пррⷪ‍҇цехъ моиⷯ не лꙋка́внꙋите · И҆ приꙁва̀ глаⷣ на́ ꙁемлю , всѧ́ко ѹ҆тверженїе хлѣбное сътры̀ · Посла̀ предъ ними чл҃ка , в̾ рабъ проданъ бысть і҆ѻ́сифъ · Смири́ша въ ѻ҆ко́вахъ но́ѕѣ е҆го , желѣꙁо про́иде дш҃а е҆го . до́ндеже прїиде слово е҆го , сло́во гн҃е ражⷣеже и҆̀ · Посла цр҃ь и҆ раꙁрѣшѝ и҆̀ кн҃ѕѧ людїи , и҆ ѻ҆ста́ви е҆го · Ѹ҆ста́ви е҆го господи́на до́мꙋ свое̑мꙋ , и҆ кнѧ́ѕѧ всемꙋ стѧжа́нїю свое̑мꙋ , накаꙁати кн҃ѕѧ е҆го ꙗ҆ко себѐ , и҆ старцѧ е҆го ѹ҆мꙋ́дрити · И҆ вни́де і҆ил҃ь въ е҆гі́пеⷮ , и҆ і҆а́ковъ пришельствова в ꙁе́млю ха́мовꙋ · И҆ воꙁрастѝ люди своа ѕѣло , и҆ ѹ҆крѣпѝ и҆̀ паче врагъ е҆го · Превратѝ срⷣце и҆хъ , въꙁненави́дѣти лю́ди е҆го , лесть сътвори́ти в рабѣхъ е҆го · Посла̀ моѷсе́ѧ раба̀ свое̑го , и҆ а҆аро́на , е҆гоже и҆ꙁбра̀ себѣ · Положи в нихъ словеса̀ ꙁна́менїи е҆го , и҆ чюдесъ е҆го в̾ ꙁемлѝ ха́мовѣ · Посла̀ тмꙋ̀ , и҆ померче , ꙗ҆ко прегръчиша словеса̀ е҆го . преложи во́ды и҆хъ в̾ кровь и҆ і҆ꙁморѝ ры́бы ихъ · Въскипѣ ꙁемлѧ и҆хъ жѧ́бами , въ скро́вищихъ цр҃і́и и҆хъ · Речѐ и҆ прїидо́шѧ песїа мꙋхы и҆ скни́пы въ всѧ предѣлы и҆хъ · Положи дожда и҆хъ грады , ѻ҆гнь попалѧ́ющь в ꙁемли и҆хъ · И҆ пораѕѝ винограды и҆хъ , и҆ смокви и҆хъ , сътры всѧ́ко древо предѣлъ и҆хъ · Рече , и҆ прїидо́шѧ прꙋѕи , и҆ гꙋсе́ница , и҆́мже не бѣ числа̀ . и҆ снѣдо́ша всѧкꙋ травꙋ̀ в ꙁемлѝ иⷯ . и҆ поꙗ̑до́ша всѧ́къ плоⷣ ꙁемлѧ иⷯ · И҆ пораѕѝ всѧкъ прьвенец̾ в ꙁемлѝ и҆хъ , ѿ нача́тка всѧкого трꙋда̀ и҆хъ · И҆ꙁведѐ иⷯ съ среброⷨ и҆ ꙁла́томъ и҆ не бѣ в колѣнехъ иⷯ болѧѝ · Въꙁвесели́сѧ е҆гипетъ въ и҆схожденїи и҆хъ , ꙗ҆́ко нападѐ страⷯ и҆хъ на́ нѧ · Распро́стретъ ѻ҆́блакъ в покровъ иⷨ , и҆ ѻ҆гнь просвѣти́ти иⷨ но́щїю · Проси́шѧ , и҆ прїидо́ша крастели , и҆ хлѣба нбⷵнаго насы́ти иⷯ · Раꙁверꙁ̾е камень и҆ потеко́ша воды̀ , и҆ потеко́ша въ беꙁвоⷣныⷯ рѣкѝ · Ꙗ҆́ко помѧнꙋ̀ сло́во ст҃ое свое е҆же къ а҆враа́мꙋ рабꙋ̀ свое̑мꙋ . и҆ і҆ꙁведѐ лю́ди своа в радости , и҆ і҆ꙁбра́нныѧ своѧ в̾ веселїи · И҆ дастъ иⷨ страны̀ ꙗ҆ѕы́къ , и҆ трⷣꙋ людїи наслѣдоваша . ꙗ҆́ко да съхранѧⷮ ѻ҆правⷣанїа е҆го и҆ ꙁакона е҆го въꙁыщⷮꙋ · Слⷡ‍҇а . А҆ллилꙋйа , р҃е · каⷴ‍҇ , е҃і · Исповѣ́даитесѧ гв҃и , ꙗ҆ко бл҃гъ , ꙗ҆́ко в̾ вѣкъ млⷵть е҆го · Кт҄о и҆ꙁ̾гл҃етъ си́лы гн҃ѧ слы́шаны сътворит̾ вс҄ѧ хвалы̀ е҆го; Блаже́ни хранѧ́щеи сꙋдъ , и҆ творѧщеѝ правⷣꙋ въ всѧ́ко вре́мѧ · Помѧни насъ г҃и въ бл҃говоле́нїи людїи твои́хъ , посѣтѝ насъ спс҃е́нїемъ твоимъ · Ви́дѣти въ бл҃гости и҆ꙁбра́нныа твоѧ , въꙁвесели́тисѧ в̾ весе́лїи ꙗ҆ѕы́ка твое̑го , хвали́тисѧ съ достоа́нїемъ твои́м̾ · Съгрѣши́хомъ съ ѿц҃ы на́шими , беꙁако́нновахом̾ , не ѻ҆прав̾дихоⷨ · ѿц҃ы на́ши въ еги́птѣ не раꙁꙋмѣшѧ чюде́съ твои̑хъ , ни помѧнꙋ́ша мно́жества млⷵти твое́ѧ · И҆ прогнѣваша въсходѧще в̾ черьмно́е море и҆ спасе и҆хъ имени своего ради , да ꙁна́ема бꙋдетъ си́ла е҆го · И҆ ꙁапрѣти чрьмномꙋ мо́рю , и҆ і҆ꙁ̾сѧче . и҆ наста́ви ѧ҆̀ в̾ беꙁднѣ ꙗ҆́ко в̾ пꙋсты́ни , и҆ сп҃се и҆хъ и҆ꙁ рꙋкы̀ ненави́дѧщыхъ , и҆ і҆ꙁбави иⷯ и҆ꙁ рꙋкы̀ врага̀ · Покры вода̀ стꙋжа́ющаѧ и҆мъ , ни е҆ді́нъ ѿ нихъ не и҆ꙁбысть · И҆ вѣ́роваша словеси е҆го , и҆ въспѣша хвалꙋ е҆го , ѹ҆скори́шѧ , ꙁабы́шѧ дѣлъ е҆го , не стрьпѣша совѣта е҆го · И҆ похотѣшѧ жела́нїю в̾ пꙋсты́ни , и҆ і҆скꙋси́шѧ б҃а в̾ беꙁвоⷣнѣ . и҆ дастъ и҆мъ прошенїе и҆хъ , посла̀ сы́тость в̾ дш҃ѧхъ иⷯ · И҆ прогнѣвашѧ моѷсе́ѧ в̾ станꙋ , а҆а̑ро́на ст҃го гн҃ѧ · ѿврьꙁесѧ ꙁемлѧ̀ , и҆ пожрет̾ даѳа́на , и҆ покры̀ на со́нмищи а҆виро́на · И҆ ражⷣеже́сѧ ѻ҆́гнь в̾ со́нмѣ иⷯ , пла́мень попалѝ грѣшники . и҆ сътвори́шѧ телецъ в̾ хори́вѣ , и҆ поклони́шѧсѧ и҆стꙋка́нномꙋ · И҆ и҆ꙁмѣни́шѧ славꙋ е҆го в̾ подо́бїе телца̀ ꙗдꙋщаго травꙋ̀ . и҆ ꙁабы́шѧ ба҃ сп҃са́ющаго и҆хъ , сътворшаго ве́лїа въ е҆ги́птѣ чюдеса̀ в ꙁемлѝ ха́мовѣ , страшна в̾ мо́ри чрьмнѣм̾ · И҆ рече потребити и҆хъ , а҆ще не бы̀ моѷсїи и҆ꙁбра́нныи е҆го сталъ в̾ сокрꙋшенїе пред нимъ , въꙁврати́ти ꙗ҆рость е҆го да не погꙋбитъ и҆хъ · И҆ ѹ҆ничижи́шѧ ꙁе́млю жела́ннꙋю , не ѧ҆́ша вѣ́ры словесѝ е҆го , И҆ поропта́ша в селенихъ свои̑хъ , не ѹ҆слы́шашѧ гла́са гн҃ѧ · и҆ въꙁⷣви́же рꙋкꙋ свою̀ на́ нѧ , ниꙁложи́ти и҆хъ в пꙋстыни , и҆ ниꙁложи́ти сѣмѧ и҆хъ въ ꙗ҆ꙁы́цехъ , и҆ расточи́ти ѧ҆̀ въ страны̀ . и҆ причасти́шѧсѧ во е҆льфегор̾ , и҆ снѣдо́ѧша жрътвы мр҃твыхъ · И҆ прогнѣвашѧ и҆̀ в̾ начина́нихъ свои̑хъ , и҆ ѹ҆мно́жисѧ в нихъ паденїе · И҆ ста фѵнее́съ , и҆ ѹ҆годѝ , и҆ преста̀ сѣчь , и вмѣнисѧ е҆мꙋ в̾ пра́вдꙋ , в рⷣо и҆ ро́дъ до́ вѣка · И҆ прогнѣваша и҆̀ на водѣ прерѣка́нїѧ , и҆ ѻ҆ѕло́бленнъ бы́сть моѷсїи иⷯ ра́ди , ꙗ҆́ко ѻ҆горчи́шѧ дх҃ъ е҆го , и҆ ра́ꙁньствова ѹ҆стна́ма своима · Не потреби́шѧ ꙗ҆ꙁы́кы ꙗ҆́же рече г҃ь и҆мъ , и҆ смѣси́шѧсѧ въ ꙗ҆ꙁы́цехъ , и҆ навыко́ша дѣла и҆хъ , и҆ порабо́ташѧ и҆стꙋка́нныⷨ и҆хъ , и҆ бы́сть и҆мъ в събла́ꙁнъ · И҆ пожро́ша сн҃ы своѧ и҆ дще́рѧ своѧ бѣсовомъ · И҆ пролїа́ша кро́вь непови́ннꙋ , кро́вь сн҃овь свои́хъ и҆ дще́рїи , ꙗ҆́же пожро́ша и҆стꙋка́нныⷨ ханаанскимъ · И҆ ѹ҆бїена бы́сть ꙁемлѧ и҆хъ кро́вьми , и҆ ѻ҆скверни́сѧ в̾ дѣлехъ и҆хъ , и҆ съблꙋди́ша в начина́ниⷯ свои̑хъ · и҆ раꙁгнѣ́васѧ ꙗ҆́ростїю г҃ь на́ люди своѧ , и҆ ѻ҆мраꙁѝ достоа́нїе свое . и҆ преда́стъ и҆хъ в рꙋ́кы врагоⷨ , и҆ ѻ҆блада́шѧ и́ми ненави́дѧщеи иⷯ · И҆ стꙋжи́шѧ и҆мъ вра́ѕи и҆х̾ , и҆ смири́шѧсѧ поⷣ рꙋка́ми и҆хъ · Множицею и҆ꙁба́ви и҆хъ , тїи же раꙁгнѣвишѧ и҆̀ совѣтомъ свои́мъ , и҆ смири́шѧсѧ въ беꙁако́нихъ свои̑хъ · И҆ ви́дѣ г҃ь в̾негда̀ скорбѣти и҆мъ , в̾негда ѹ҆слы́шаше моленїе и҆хъ · И҆ помѧнꙋ̀ ꙁавѣт̾ свой , и҆ раскаа́сѧ по мно́жествꙋ млⷵти своеа · И҆ дастъ ѧ҆̀ в̾ щедро́ты прⷣе всѣми плѣни́вшими ѧ҆̀ · Сп҃си насъ г҃и б҃е нашь , и҆ съберѝ н҄ы ѿ ꙗ҆ꙁыкъ , и҆сповѣда́тисѧ и́мени твое̑мꙋ ст҃мꙋ , хвали́тисѧ въ хвалѣ твое́й · Блⷵвенъ г҃ь б҃ъ і҆ил҃евъ , ѿ вѣка и҆ до́ вѣка , и҆ рекꙋтъ вс҄и лю́дїе , бꙋдетъ бꙋдеⷮ · Слⷡ‍҇а , а҆ллїлꙋїа , р҃ѕ · Исповѣда́ите гв҃и , ꙗ҆ко бл҃гъ ꙗ҆ко в̾ вѣкъ млⷵть е҆го . да рекꙋтъ и҆ꙁба́вленїи гм҃ь и҆хже и҆ꙁба́ви и҆ꙁ рꙋки врагъ , и҆ ѿ стра́нъ собра̀ и҆хъ , ѿ востокъ и҆ ꙁапⷣа , и҆ сѣвера и҆ мо́рѧ · Ꙁаблꙋди́шѧ в̾ пꙋсты́ни беꙁвоⷣнѣ , пꙋтѝ гра́да ѻ҆би́телна не ѻ҆брѣто́ша а҆́лчюще и҆ жа́ждꙋще , дш҃ѧ и҆хъ в ниⷯ и҆ꙁчеѕе · И҆ въꙁва́шѧ къ г҃ꙋ внегда̀ скорбѣти и҆мъ . и҆ ѿ бѣдъ и҆хъ и҆ꙁба́ви и҆хъ · И҆ наста́ви и҆хъ на пꙋть пра́въ , внити въ градъ ѻ҆би́телныи да и҆сповѣдѧтсѧ гв҃и млⷵти е҆го , и҆ чюдеса̀ е҆го сн҃ово́мъ члчⷵкымъ · Ꙗ҆́ко насы́тилъ е҆сть дш҃ꙋ тщꙋ̀ , и҆ дш҃ꙋ а҆л̾чющꙋ и҆спо́лни бл҃гъ · Сѣдѧ́щаѧ въ тмѣ и҆ сѣ́ни смр҃тнѣй , ѻ҆кова́ныхъ ни́щетою и҆ желѣ́ꙁомъ · Ꙗ҆́ко раꙁгнѣва́шѧ словеса̀ бж҃їѧ , и҆ совѣтъ выш̾нѧго раꙁдра́жиша · И҆ смири́сѧ в̾ трꙋдѣхъ срⷣце и҆хъ , и҆ꙁнемого́шѧ , и҆ не бѣ пома́гаѝ . и҆ въꙁва́шѧ къ г҃ꙋ внегда скорбѣти и҆мъ . и҆ ѿ бѣ́дъ иⷯ сп҃се и҆хъ · И҆ꙁведе иⷯ и҆ꙁ̾ тмы̀ и҆ сѣни см҃рътныа , и҆ ю́ꙁы и҆хъ раꙁтръꙁа̀ · Да и҆сповѣдѧтсѧ гв҃и млⷵти е҆го , и҆ чюдеса̀ е҆го сн҃вом̾ члчⷵкымъ · Ꙗ҆́ко съкрꙋшѝ врата̀ мѣднаѧ , и҆ вереа̀ желѣ́ꙁныа сломѝ · Въспрїа́тъ и҆хъ ѿ пꙋти беꙁако́нїи и҆хъ , беꙁако́нїи б҄о ради своиⷯ смири́шѧсѧ · Всѧ́кого брашна въꙁ̾гнꙋшѧсѧ дш҃а иⷯ , и҆ прибли́жишѧсѧ до вратъ смр҃тныхъ · И҆ въꙁва́шѧ къ г҃ꙋ внегда скорбѣти и҆мъ , и҆ ѿ бѣд̾ и҆хъ сп҃се и҆хъ · Посла̀ сло́во свое и҆ і҆сцѣли и҆хъ , и і҆ꙁба́ви и҆хъ ѿ поги́бели иⷯ · да и҆сповѣдѧтсѧ гв҃и млⷵти е҆го , и҆ чюдеса̀ е҆го сн҃вомъ члчⷵкымъ · И҆ по́жрⷮꙋ е҆мꙋ жрътвꙋ хвалѣ , и҆ да повѣдѧт̾ дѣ́ла е҆го в ра́дости · Сходѧ́щеѝ в̾ мо́ри в̾ кораблиⷯ , творѧ́щеи дѣ́ланїа в̾ водаⷯ мно́гах̾ , тїи видѣша дѣ́ла гн҃ѧ , и҆ чюдеса̀ его въ глꙋбинѣ · Рече и҆ ста̀ дꙋхъ бꙋ́ренъ , и҆ въꙁнесо́шѧсѧ волны̀ его · Въсхо́дѧтъ до нб҃съ , и҆ ниꙁхо́дѧтъ до беꙁⷣнъ · дш҃ѧ и҆хъ в̾ ꙁлыхъ та́ѧше . смꙋти́шасѧ , поⷣвиꙁа́шасѧ ꙗ҆ко пїа́ныи , и҆ вс҄ѧ мꙋ́дрость и҆хъ поглаще́на бысть · И҆ въꙁваша къ г҃ꙋ в̾негда̀ скорбѣти и҆мъ , и҆ ѿ бѣдъ и҆х̾ и҆ꙁведѐ и҆хъ · и҆ повелѣ бꙋ́ри , и҆ ста в тишинꙋ , и҆ ѹ҆млъко́шѧ волны̀ е҆го · и҆ въꙁвесели́шѧсѧ , ꙗ҆ко ѹ҆млъко́ша и҆ наста́вї ѧ҆̀ в̾ приста́нище хотѣнїа свое̑го · да и҆сповѣдѧтсѧ гв҃и млⷵти е҆го , и҆ чюдеса́ е҆го сн҃овомъ члчⷵкымъ · да въꙁнесꙋтъ е҆го въ црк҃ви лⷣюстѣй , и҆ на сѣда́лищи ста́рецъ въсхва́лѧт̾ е҆го · положилъ е҆сть рѣкы̀ в пꙋсты́нѧ , и҆ і҆схо́дища воⷣнаа в жа́жⷣꙋ . ꙁемлю плодоно́снꙋю в̾ слати́нꙋ , ѿ ꙁло́б̾ живꙋщыⷯ на не́й . Положи́лъ е҆сть пꙋсты́нѧ въ е҆ѕе́ра вⷣона́ѧ , и҆ ꙁемлю беꙁвоⷣнꙋю въ и҆сходища воⷣнаа · И҆ населѝ т҄ꙋ а҆́лчющаѧ , и҆ съста́вишѧ грады ѻ҆би́телны · И҆ насѣѧшѧ се́ла , и҆ насадишѧ виногра́ды , и҆ сътвори́шѧ плⷣо жи́тенъ · И҆ блⷵвѝ и҆хъ , и҆ ѹ҆мно́жишѧсѧ ѕѣло , и҆ скоты̀ и҆хъ не ѹ҆ма́ли , и҆ ѹ҆ма́лишѧсѧ ѻ҆ꙁло́бишасѧ ѿ печали ꙁолъ и҆ болѣꙁни · и҆ꙁлїа́сѧ ѹ҆ничиженїе на́ кн҃ѕѧ и҆хъ , и҆ ѻ҆блаꙁнѝ иⷯ по непроходнѣ , а҆ не по пꙋти · И҆ помо́же ѹ҆богꙋ ѿ ни́щеты , и҆ положи ꙗ҆ко ѻ҆вца ѿч҃ьствїа · Оу҆́ꙁрѧтъ пра́вїи , и҆ въꙁвеселѧ́тсѧ , и҆ всѧко беꙁако́нїе ꙁаградитъ ѹ҆ста̀ своа̀ · Кто̀ премꙋ́дръ , и҆ съхранитъ сих̾; и҆ раꙁꙋмѣюⷮ млⷵти гн҃ѧ · Сла́ва · пѣснь ѱалъма дввⷣъ , р҃ꙁ · Гото́во срⷣце мое б҃е , гото́во срⷣце моѐ . въспою̀ и҆ пою в̾ сла́вѣ моей · Въста́ни сла́ва моа̀ , въста́ни ѱалты́рю и҆ гꙋ́сли , въста́нꙋ рано · И҆сповѣмсѧ тебѣ в людехъ г҃и , пою тебѣ въ ѧ҆ѕы́цѣхъ · Ꙗ҆́ко ве́лїа верхꙋ̀ нб҃съ млⷵть твоѧ , и҆ до ѻ́блакъ и́стина твоѧ · Въꙁнеси́сѧ на нб҃са б҃е , и҆ по все́й ꙁемлѝ сла́ва твоѧ · ꙗ҆ко да и҆ꙁба́вѧтсѧ въꙁлюбленїи твоѝ , сп҃сѝ десни́цею твоею̀ , и҆ ѹ҆слы́ши м҄ѧ · б҃ъ въꙁгл҃а въ ст҃е́мъ свое̑м , въꙁнесꙋ́сѧ и҆ раꙁдѣлю сики́мꙋ , и҆ ю҆доⷧ‍҇ селе́нїемъ раꙁмѣ́рю · Мой е҆сть галааⷣ , и҆ мой е҆сть манасїи , и҆ е҆фрѣм̾ ꙁастꙋпленїе главы̀ моеа̀ · И҆ ю́да цр҃ь мой , моа́въ коно́бъ ѹ҆пова́нїа мое̑го · На ѷдꙋме́ю наложꙋ̀ сапо́гъ мой мнѣ и҆ноплеме́нницы̀ покори́шѧсѧ · Кт҄о в̾ведетъ м҄ѧ въ́ градъ ѻ҆бъстоа́нїа; и҆ли кт҄о наста́витъ м҄ѧ до ѷдꙋме́а Iⷣ‍ꙵⷪ‍҇ⷳ‍҇maiă; не ты̀ ли б҃е ѿри́нꙋвыѝ насъ , и҆ не и҆ꙁы́деши б҃е в̾ силахъ на́шыхъ · да́жⷣь намъ по́мощь ѿ печали , и҆ сꙋе́т̾но сп҃се́нїе члчⷵко · ѻ҆́ бѕ҃ѣ сътворимъ си́лꙋ , и҆ той ѹ҆ничижитъ врагы̀ наша . в̾ конецъ , ѱаломъ дввⷣъ , р҃и · Бж҃е хвалꙋ мою̀ не премолчѝ , ꙗ҆́ко ѹ҆ста грѣшнича , и҆ ѹ҆ста̀ льсти́ваго на́ мѧ ѿврьꙁо́шасѧ · Гл҃ашѧ на́ мѧ ꙗ҆ꙁы́комъ льсти́вымъ , и҆ словесы̀ ненави́стными ѻ҆быдо́шѧ м҄ѧ , и҆ бра́шѧсѧ со мно́ю тꙋ́не · Въ мѣсто любвѐ ѻ҆блъга́хꙋ м҄ѧ , а҆ꙁ же мл҃твꙋ дѣ́ахъ · И҆ положи́ша на́ м҄ѧ ѕл҄а въꙁ̾блага́ѧ , и не́нависть ꙁа въꙁлюбле́нїе моѐ · Поста́ви на́нь грѣш̾ника , и҆ дїа́волъ да ста́нетъ ѻ҆деснꙋю е҆го · Внегда̀ сꙋди́тисѧ е҆мꙋ да и҆ꙁы́детъ ѻ҆сꙋже́нъ , и мл҃тва е҆го бꙋ́ди въ грѣхъ · да бꙋ́дꙋтъ днїе е҆го ма́ли , и҆ е҆пі́скоп̾ство е҆го прїйметъ и́нъ · да бꙋ́дꙋтъ сн҃ве е҆го сѷры , и҆ жена̀ е҆го вдова̀ · дви́жащесѧ да преселѧтсѧ сн҃ове е҆го , и҆ въꙁ̾про́сѧтъ , да и҆ꙁгнани бꙋ́дꙋтъ и҆ꙁ домовъ свои́хъ · да вꙁы́щетъ ꙁаимода́вецъ всѧ е҆ли́ка сꙋть е҆го , и҆ да въсхи́тѧтъ чꙋжїи трꙋды̀ е҆го · да не бꙋдетъ е҆мꙋ ꙁастꙋ́пника , ниже бꙋ́детъ и҆же ѹ҆ще́дритъ сѷроты е҆го · да бꙋ́дꙋтъ чѧда е҆го в па́гꙋбꙋ , в роⷣ е҆ді́нъ да потребитсѧ и́мѧ е҆го · да въспомѧне́тсѧ беꙁако́нїе ѿц҃ъ е҆го преⷣ гм҃ь , и҆ грѣхъ ма́тере е҆го да не ѻ҆чи́ститсѧ · да бꙋдꙋтъ преⷣ гм҃ь вы́нꙋ , и҆ да потреби́тсѧ ѿ ꙁемлѧ памѧть иⷯ · ꙁанеже не помѧнꙋ̀ сътворити млⷵть , и҆ погна̀ чл҃ка ни́ща и҆ ѹ҆бога , и҆ смире́на срⷣцемъ ѹ҆мрьтви́ти · И҆ въꙁлюби клѧ́твꙋ , и҆ прїидетъ е҆мꙋ . и҆ не въсхотѣ блⷵве́нїа , и҆ ѹ҆да́литсѧ ѿ него · И҆ ѻ҆блече́сѧ в̾ клѧтвꙋ ꙗ҆́ко в ри́ꙁꙋ , и҆ вни́де ꙗ҆́ко вода̀ въ ѹ҆тробꙋ е҆го , и҆ ꙗ҆ко е҆лей въ ко́сти е҆го · да бꙋдет̾ е҆мꙋ ꙗ҆́ко ри́ꙁа в нюже ѻ҆блачи́тсѧ , и҆ ꙗ҆ко по́ѧсъ , и́миже вы́нꙋ ѻ҆поѧ́сꙋетсѧ Се̑ дѣ́ло ѻ҆блъга́ющихъ м҄ѧ ѿ г҃а , и҆ гл҃ющыхъ лꙋкаваѧ на дш҃ꙋ мою · И҆ ты г҃и г҃и сътвори со мною и́мени ради своего , ꙗ҆́ко бл҃га млⷵть твоа · Иꙁба́ви м҄ѧ , ꙗ҆́ко ни́щь и҆ ѹ҆бо́гъ е҆смь а҆ꙁ̾ и҆ срⷣце мое , смꙋтисѧ во мнѣ · Ꙗ҆́ко сѣнь е҆гда ѹ҆кло́нитсѧ ѿѧⷯсѧ , сътрѧсохсѧ ꙗ҆́ко прꙋ́ѕи · Колѣнѣ моѝ и҆ꙁнемого́стѣ ѿ поста , и҆ плоть моа̀ и҆ꙁмѣни́сѧ е҆ле́ѧ ради · И҆ а́ꙁъ быⷯ поноше́нїе и҆мъ . видѣшѧ мѧ , покиваша глава́ми свои́ми · Помоꙁѝ м҄и г҃и бж҃е мой , и҆ сп҃сѝ м҄ѧ по млⷵти твое́й · и҆ раꙁꙋмѣютъ , ꙗ҆́ко рꙋка твоа̀ си , и҆ т҄ы г҃и сътворилъ е҆си ѧ҆̀ · Прокленⷮꙋ тїи , и҆ ты̀ блⷵви́ши · Въста́ющеѝ на мѧ постыдѧтсѧ , ра́бъ же твой въꙁвесели́тсѧ · да ѻ҆блекꙋтсѧ ѻ҆блъга́ющеѝ м҄ѧ в̾ срамъ , и҆ ѻ҆де́жют̾сѧ ꙗ҆ко ѻ҆дежею стꙋдо́мъ свои́мъ · И҆сповѣмсѧ гв҃и ѕѣло̀ ѹ҆сты̀ мои́ми , и҆ посредѣ мно́гъ въсхваю̀ и҆̀ · Ꙗ҆́ко ста̀ ѻ҆деснꙋю ѹ҆бо́гаго , спастѝ ѿ гонѧ́щых̾ дш҃ꙋ мою̀ · Слⷡ‍҇а , а҆ллїлꙋі̆а ѱлоⷨ двⷣв̾ р҃ѳ , каⷴ‍҇ ѕ҃і · Речѐ г҃ь гв҃и моемꙋ , сѣдѝ ѻ҆деснꙋю мене , дондеже положꙋ врагы̀ твоа поⷣно́жїе ногама твои́ма · Же́ꙁлъ си́лы по́слетъ т҄и г҃ь ѿ сїѻ́на , и҆ ѹ҆долѣеши посредѣ врагъ твои́хъ · С тобою началство в̾ дн҃ь си́лы твоеа̀ , въ свѣтлостеⷯ ст҃ыхъ твои̑х̾ · И҆ꙁ̾ чрева прежⷣе дн҃ьни́ца родиⷯ т҄ѧ . клѧтсѧ г҃ь и҆ не раска́етсѧ · т҄ы і҆ере́й въ вѣкы , чинꙋ мельхиседе́ковꙋ · г҃ь ѻ҆деснꙋю тебе , съкрꙋшилъ е҆сть въ дн҃ь гнѣва свое̑го цр҃ѧ · Сꙋ́дитъ въ ꙗ҆ѕы́цехъ , и҆сполнитъ паде́нїа , съкрꙋши́тъ главы̀ на ꙁемлѝ мно́гыⷨ · ѿ пото́ка на пꙋтѝ пїетъ , сего ради въꙁнесе́тъ главꙋ · А҆ллилꙋйа . р҃і · Исповѣмсѧ тебѣ г҃и всѣмъ срⷣцемъ мои́мъ , в̾ совѣтеⷯ пра́выхъ и҆ сонмѣ · Ве́лїа дѣла гн҃ѧ , и҆ꙁы́скана во всⷯѣ во́лѧхъ е҆го , И҆сповѣданїе и҆ велелѣпота дѣ́ло е҆го , и҆ пра́вда е҆го пребыва́етъ въ вѣкъ вѣка · Памѧть сътворилъ е҆сть чюде́съ свои́хъ · Ми́лостивъ и҆ щедръ г҃ь , пи́щꙋ далъ е҆ст̾ боѧ́щимсѧ е҆го · Помѧне́тъ в̾ вѣкъ ꙁавѣтъ свой , крѣпость дѣлъ своиⷯ вѣꙁвѣстѝ лю́демъ свои̑мъ · да́ти и҆мъ достоа́нїе ꙗ҆ѕыкъ , дѣ́ла рꙋкъ е҆го и҆стина и҆ сꙋдъ · Вѣрны всѧ ꙁа́повѣди е҆го , ѹ҆тверже́ны въ вѣкъ вѣка , сътворены въ и҆стинѣ и҆ пра́вотѣ · И҆ꙁбавленїе посла̀ лю́демъ свои́мъ · Ꙁаповѣда в̾ вѣкъ ꙁавѣт̾ свой · Ст҃о и҆ стра́шно и҆мѧ е҆го · ꙁача́ло премꙋ́дрости , страхъ гн҃ь . ра́ꙁꙋмъ же бл҃гъ всѣмъ творѧщымъ его · Хвала̀ е҆го пребыва́етъ въ вѣк̾ вѣка · А҆ллилꙋйа . ра҃і · Блаже́нъ мꙋжъ боаѝсѧ г҃а , в̾ ꙁа́повѣдехъ е҆го въсхо́щеⷮ ѕѣло̀ · Силно на ꙁемли бꙋдетъ сѣмѧ е҆го , родъ пра́выⷯ блⷵвитсѧ · Сла́ва и҆ бога́т̾ство в домꙋ е҆го , и҆ пра́вда е҆го пребыва́етъ въ вѣкъ вѣка · Въсїа̀ во тмѣ свѣтъ пра́вымъ , млⷵтивъ и҆ ще́дръ и҆ пра́веденъ · Бл҃гъ мꙋжъ щедрѧѝ и҆ даа̀ , расмо́тритъ словеса своа̀ на сꙋдѣ , ꙗ҆́ко в̾ вѣкъ не подви́житсѧ · в̾ па́мѧть вѣчнꙋю бꙋ́детъ пра́веⷣник̾ , ѿ слꙋха ѕла̀ не ѹ҆бои́тсѧ , гото́во сръдце е҆го ѹ҆пова́ти на́ г҃а , ѹ҆тверди́сѧ срⷣце е҆го , не ѹ҆бои́тсѧ , дондеже во́ꙁ̾ритъ на врагы̀ своѧ · расточи , дастъ ѹ҆бо́гымъ , пра́вда е҆го пребыва́е̑тъ въ вѣкъ вѣка , ро́гъ е҆го въꙁнесетсѧ въ сла́вѣ · Грѣшникъ ѹ҆ꙁриⷮ и҆ прогнѣвае̑тсѧ , ѕꙋбы̀ свои́ми поскреже́щеⷮ , и҆ раста́етъ . жела́нїе грѣшника поги́бнеⷮ · Слⷡ‍҇а а҆ллилꙋі̆а · рв҃і Хвали́те ѻ҆троцы г҃а , хвали́те и҆мѧ гн҃е · Бꙋди и́мѧ гн҃е блⷵве́но , ѿ нн҃ѣ и҆ до́ вѣка · ѿ въсто́къ сл҃нца до ꙁа́пад̾ , хва́лно и́мѧ гн҃е · высо́къ наⷣ всѣми ꙗꙁы́кы г҃ь , нⷣа нб҃сы̀ сла́ва е҆го · Кт҄о ꙗ҆ко г҃ь б҃ъ нашь , на высо́кыⷯ живыѝ , и҆ на смиреныа приꙁираа; на нб҃си и҆ на ꙁемлѝ · Въꙁдвиꙁа́аѝ ѿ ꙁемлѧ̀ ѹ҆бога , и҆ ѿ гно́ища въꙁносѧ̀ ни́ща · Посадити е҆го с̾ кн҃ѕѝ , съ кн҃ѕѝ людїи своиⷯ · вселѧ́аѝ непло́дове в̾ доⷨ , мт҃рь ѻ҆ чѧдⷯѣ веселѧ́щꙋсѧ · А҆ллилꙋйа . рг҃і · Въ и҆сходѣ і҆ил҃евѣ ѿ е҆ги́пта , до́мꙋ і҆а ́ ковлѧ и҆ꙁ людїи ва́ръваръ , бысть і҆ю̑де́ѧ ст҃ни е҆го , і҆ил҃ь ѻ҆́бласть е҆го · Мо́ре видѣ и҆ побѣже , и҆ѻ́рданъ въꙁврати́сѧ в̾спѧⷮ · Го́ры въꙁыгра́шѧсѧ ꙗ҆ко ѻ́вни , и҆ хлъмѝ ꙗ҆ко а҆́гньцы ѻ҆вчїи · Что т҄и бысть мо́ре ꙗ҆ко побѣже . и҆ тебѣ и҆ѻ҆рда́ню , ꙗ҆ко въꙁврати́сѧ в̾спѧть; го́ры ꙗ҆́ко вꙁыграстесѧ , ꙗ҆ко ѻ҆вни . и҆ хлъми , ꙗ҆́ко а҆гньцы ѻ҆вчїи; ѿ лица̀ гн҃ѧ поⷣвижасѧ ꙁемлѧ̀ , ѿ лица бг҃а і҆а́ковлѧ , ѻ҆бращшаго ка́мень въ е҆ꙁе́ра воⷣна́ѧ , и҆ несѣко́мыи въ и҆сточникы вⷣоныѧ · Не намъ г҃и не на́мъ , н҄о и́мени твоемꙋ дажⷣь сла́вꙋ · Ѡ҆ млⷵти твое́и , и҆ і́стинѣ твоей , да не когда̀ рекꙋтъ ꙗ҆ѕы́цы , гдѣ е҆сть б҃ъ и҆х̾; б҃ъ же наⷲ на нб҃си и҆ на ꙁемлѝ · Вс҄ѧ е҆ли́ка въсхотѣ , сътворѝ · И҆́доли ꙗ҆́ѕыкъ , сребро̀ и҆ ꙁла́то , дѣ́ла рꙋкъ чл҃чьскъ · Ѹ҆ста̀ и́мꙋтъ , и҆ не гл҃ютъ · ѻ҆чи и҆мꙋтъ , и҆ не ви́дѧтъ · ѹ҆ши и҆мꙋтъ , и҆ не слы́шѧтъ · Ноꙁдри и҆мꙋтъ , и҆ не ѻ҆бонѧ́ютъ · Рꙋцѣ и҆мꙋтъ , и҆ не ѻ҆сѧ́жꙋтъ · Но́ѕѣ и҆мꙋтъ , и҆ не по́идꙋтъ · Не въꙁгласѧⷮ горта́немъ свои́мъ · Подо́бни и́мъ да бꙋдꙋтъ творѧщеѝ ѧ҆̀ , и҆ в̾сѝ надѣющеѝсѧ на нѧ · домъ і҆ил҃евъ ѹ҆пова̀ на г҃а , помощникъ и҆ ꙁащи́титель иⷨ е҆сть · доⷨ а҆аро́нь ѹ҆пова̀ на́ г҃а , помощниⷦ‍҇ и҆ ꙁащи́титель иⷨ е҆сть · Боѧ́щеѝсѧ г҃а ѹ҆пова́шѧ на́ г҃а , помощникъ и҆ ꙁащититель иⷨ е҆сть · г҃ь помѧнꙋв̾ н҄ы , блⷵвилъ е҆сть наⷵ · блⷵвилъ е҆сть доⷨ і҆ил҃ев̾ , блⷵвилъ е҆сть домъ а҆аро́нь · блⷵвилъ е҆сть боѧ́щасѧ г҃а ма́лаѧ с̾ вели́кыми · приложитъ г҃ь на в҄ы , на́ вы и҆ на сн҃ы вашѧ · блⷵве́ни в҄ы гв҃и , сътво́ршемꙋ нб҃о и҆ ꙁе́млю · Нб҃о нб҃си гв҃и , ꙁе́млю же дастъ сн҃овомъ чл҃чьскыⷨ · Не мр҃твїи въсхва́лѧⷮ тѧ г҃и , ни вси ниꙁходѧщеѝ въ а҆дъ · н҄о мы̀ живїи блⷵви́мъ г҃а , ѿ нн҃ѣ и҆ до́ вѣка · А҆ллилꙋйа . рд҃і · Въꙁлюбихъ , ꙗ҆ко ѹ҆слы́шиⷮ г҃ь глⷵа моленїа мое̑го · Ꙗ҆́ко приклонѝ ѹ҆хо своѐ мн҄ѣ , и҆ въ дн҃и моа приꙁовꙋ · ѻ҆бьѧ́ша м҄ѧ болѣꙁни см҃ртныа , бѣды̀ а҆довы ѻ҆брѣто́ша м҄ѧ · Ско́рбь и҆ болѣꙁнь ѻ҆брѣтохъ , и҆ і́мѧ гн҃е приꙁвах̾ · ѠѼ г҃и и҆ꙁба́ви дш҃ꙋ мою · Млⷵтивъ г҃ь и҆ пра́веденъ , и҆ б҃ъ нашь ми́лꙋетъ · Хранѧ́ѝ младенцѧ г҃ь , сми́рихсѧ и҆ сп҃се м҄ѧ · Въꙁврати́сѧ дш҃е моѧ в̾ покой твой , ꙗ҆ко г҃ь бл҃го сътворѝ тебѣ · ꙗ҆ко и҆ꙁба́ви дш҃ꙋ мою ѡ сме́рти , ѻ҆́чи моѝ ѿ слеѕъ , и҆ но́ѕѣ моѝ ѿ въспополъꙁнове́нїа · Бл҃гоѹ҆жⷣꙋ прⷣе гм҃ь въ странѣ живыⷯ · Слⷡ‍҇а . А̀ллїлꙋйа . ре҃і · Вѣровахъ тѣмже въꙁгл҃аⷯ . а҆ꙁ же смирихъсѧ ѕѣло · А҆ꙁ̾ же рѣхъ въ ѹ҆жасѣ моемъ , всѧкъ чл҃кь ло́жъ · Чт҄о въꙁдамъ гв҃и ѻ҆ всѣхъ , и҆́хже въꙁдастъ м҄и; Ча́шꙋ сп҃сенїа прїимꙋ и҆ і́мѧ гн҃е приꙁовꙋ̀ · Мл҃твы моа гв҃и въꙁдамъ прⷣе всѣми лⷣюми е҆го · Честна прⷣе гм҃ь смр҃ть прпⷣбныхъ е҆го · ѠѼ г҃и , а҆ꙁъ ра́бъ твой , а҆ꙁъ ра́бъ твой , и҆ сн҃ъ рабы твоеа̀ . растръꙁа̀ ю҆́ꙁы моѧ · Тебѣ пожрꙋ жр҃твꙋ хвалѣ , и҆ въ и҆мѧ гн҃е приꙁовꙋ · Мо́литвы моѧ гв҃и въꙁда́мъ , прⷣе всѣми лⷣюми е҆го . въ дворѣхъ домꙋ гн҃ѧ , посредѣ тебе і҆ерⷵли́мъ · А҆́ллилꙋйа . рѕ҃і · Хвали́те г҃а вс҄и ꙗ҆ѕы́ци , похвали́те е҆го вс҄и лю́дїе . ꙗ҆ко ѹ҆твердисѧ ми́лость е҆го на насъ , и҆ і́стина гн҃ѧ пребыва́етъ въ́ вѣки · А҆́ллилꙋйа , рꙁ҃і · Исповѣдаитесѧ гв҃и , ꙗ҆ко бл҃гъ ꙗ҆ко в̾ вѣкъ млⷵть е҆го · да рече́тъ ѹ҆бо домъ і҆ил҃евъ , ꙗ҆ко бл҃гъ , ꙗ҆ко в̾ вѣкъ млⷵть е҆го · да рече́тъ ѹ҆бо домъ а҆а̑ро́нь , ꙗ҆ко бл҃гъ , ꙗ҆ко в́ вѣкъ млⷵть е҆го · да рекⷮꙋ ѹ҆бо вс҄и боѧ́щеѝсѧ г҃а , Ꙗ҆́ко бл҃гъ , ꙗ҆́ко в̾ вѣкъ млⷵть е҆го · ѿ скорби приꙁвахъ г҃а , и҆ приꙁва̀ м҄ѧ в̾ простра́нтво · г҃ь мн҄ѣ помщникъ , и҆ не ѹ҆бою́сѧ чт҄о сътворитъ мнѣ чл҃к̾ · г҃ь мн҄ѣ помощникъ , и҆ а҆́ꙁъ въꙁ̾ꙁрю на врагы моѧ · Бл҃го е҆сть надѣ́атисѧ на́ г҃а , не́жели надѣ́атисѧ на чл҃ка · Бл҃го е҆сть ѹ҆повати на́ г҃а , не́же ѹ҆повати на́ кн҃ꙁѧ · Вс҄и ꙗ҆ѕы́ци ѻ҆быдошѧ м҄ѧ , и҆ і́менемъ гн҃имъ противлѧⷯсѧ и҆мъ · ѻ҆бышⷣеше ѻ҆быдо́шѧ м҄ѧ , и҆ і́менеⷨ гн҃имъ противлѧⷯсѧ иⷨ · ѻ҆быдо́ша мѧ ꙗ҆ко пче́лы сот̾ , и҆ раꙁ̾горѣшасѧ ꙗ҆ко ѻ҆́гнь в̾ терьнїи , и҆ і́менеⷨ гн҃иⷨ противлѧⷯсѧ и҆м̾ · Въꙁриновенъ преклониⷯсѧ па́сти , и҆ г҃ь прїа́т̾ мѧ · Крѣпость моа и҆ пѣнї моѐ г҃ь , и҆ бы́сть м҄и въ сп҃се́нїе · Глⷵа ра́дости и҆ сп҃се́нїа в се́лехъ правⷣеникъ · десни́ца гн҃ѧ сътвори си́лꙋ , десни́ца гн҃ѧ въꙁнес́е м҄ѧ · десни́ца гн҃ѧ сътворѝ си́лꙋ · не ѹ҆мрꙋ̀ н҄о живъ бꙋдꙋ , и҆ повѣм̾ дѣ́ла гн҃ѧ · Покаꙁꙋа накаꙁа̀ м҄ѧ г҃ь , см҃рьти же не предастъ м҄ѧ · ѿврьꙁѣте мнѣ врата̀ пра́вды , и҆ вшⷣе в н҄ѧ и҆сповѣмсѧ гв҃и · Сїи врата гн҃ѧ пра́вⷣенїи вни́дꙋтъ в нѧ · И҆сповѣмсѧ тебѣ , ꙗ҆ко ѹ҆слы́ша м҄ѧ , и҆ бысть мн҄ѣ въ спасе́нїе · Ка́мень е҆гоже небрего́шѧ ѕи́ждꙋщей , сей бысть въ главꙋ̀ ѹ҆глꙋ · ѿ г҃а бысть с҄и , и҆ е҆сть ди́вна въ ѻ҆чїю на́шею · Сі́и дн҃ь и҆же сътворѝ г҃ь , въꙁрадꙋемсѧ и҆ въꙁвеселимсѧ вонь · ѠѼ г҃и сп҃си же , ѠѼ г҃и поспѣши же · блⷵве́нъ грѧдыѝ въ и҆мѧ гн҃е , блⷵви́хоⷨ в҄ы и҆ꙁ домꙋ гн҃ѧ · б҃ъ г҃ь , и҆ ꙗ҆ви́сѧ намъ · Съста́вите праꙁⷣникъ въ ѹ҆крашеныⷯ , до ро́гъ ѻ҆лтаре́выхъ · б҃ъ мой е҆си т҄ы , и҆ і҆сповѣмтисѧ · б҃ъ мой е҆си т҄ы , и҆ въꙁнесꙋ̀ т҄ѧ · и҆сповѣмсѧ тебѣ , ꙗ҆ко ѹ҆слы́ша м҄ѧ , и҆ бысть мн҄ѣ въ сп҃се́нїе · И҆сповѣдайтесѧ гв҃и ꙗ҆ко бл҃гъ , ꙗ҆ко в̾ вѣкъ млⷵть е҆го · Слⷡ‍҇а . А҆ллилꙋйа , ри҃і · Каⷴ‍҇ ꙁ҃і · Блаже́ни непоро́чнїи в̾ пꙋть , ходѧ́щеѝ в̾ ꙁако́нѣ гн҃и · блаже́ни и҆спыта́ющеѝ свѣдѣнїа е҆го , всѣмъ срⷣцемъ в̾ꙁы́щꙋтъ е҆го · Не дѣлающеи б҄о беꙁако́нїе в пꙋтеⷯ его ходиша · Ты̑ ꙁаповѣда ѕа́повѣди твоѧ , съхранити ѕѣло · Є҆да и҆спра́вилисѧ бышѧ пꙋтїе моѝ , съхранити ѻ҆правданїа твоа · Тогда̀ не постыжⷣꙋсѧ е҆гда приꙁрю̀ на всѧ̀ ꙁа́повѣди твоа · И҆сповѣмсѧ тебѣ в̾ пра́вости срⷣца , внегда̀ наѹ҆чи́ти ми сѧ сꙋдбам̾ пра́в̾ды твоеа̀ · ѻ҆правданїа твоѧ съхраню̀ , не ѻ҆ста́ви мене до ѕѣла · в чеⷨ и҆спра́витъ ю́нный пꙋть свой; в̾негда съхранити словеса̀ твоѧ · Всⷨѣ срⷣцемъ мои́мъ вꙁыскахъ тебе , не ѿри́ни мене ѿ ꙁа́повѣдей твои́хъ · в̾ срⷣци мое́мъ съкрыⷯ словеса̀ твоѧ , да не съгрѣшю̀ тебѣ · Блⷵве́нъ е҆си г҃и , наѹ҆чѝ м҄ѧ ѻ҆правда́нїемъ твои́м̾ · Ѹ҆стна́ма мои́ма въꙁвѣстихъ всѧ сꙋдбы̀ ѹ҆стъ твои́хъ · На пꙋтѝ свѣдѣнїи твоиⷯ насладихсѧ , ꙗ҆́҆́ко ѻ҆ всѧ́комъ бога́тьствѣ · В ꙁа́повѣдехъ твоиⷯ поглꙋмлю́сѧ , и҆ раꙁꙋмѣю пꙋти твоѧ · Въ ѻ҆правда́нихъ твои́х̾ поѹ҆чюсѧ , не ꙁабꙋ́дꙋ словесъ твоих̾ · въꙁда́жⷣь рабꙋ твоемꙋ , живѝ м҄ѧ , и҆ съхраню словеса твоа · ѿкрый ѻ́чи моѝ , и҆ раꙁꙋмѣю чꙋдеса̀ ѿ ꙁако́на твое̑го · Пришле́цъ а҆ꙁъ е҆смь на ꙁеⷨлѝ , не съкрый ѿ мене ѕа́повѣди твоѧ · Въꙁлюбѝ дш҃а моа , въжделѣти сⷣꙋбы̀ твоѧ на всѧ́ко вре́мѧ · Ꙁапрѣтилъ е҆си гръды́мъ , про́клѧти ѹ҆кланѧ́ющеисѧ ѿ ꙁа́повѣдей твоиⷯ · ѿи́ми ѿ мене поно́съ и҆ ѹ҆ничиже́нїе , ꙗ҆ко свѣдѣнїи твоиⷯ вꙁыскахъ · И҆бо сѣдоша кнѧ́ѕи , и҆ на мѧ клевета́хꙋ . ра́бъ же твой глꙋмлѧ́шесѧ въ ѻ҆прав̾да́нихъ твоиⷯ · И҆бо свѣдѣнїа твоа поѹ҆че́нїе моѐ е҆сть , и҆ совѣти моѝ ѻ҆правданїа твоа · Прильпе ꙁемли дш҃а моѧ̀ , живѝ мѧ по словесѝ твоемꙋ · пꙋти моѧ и҆сповѣдахъ , и҆ ѹ҆слы́ша м҄ѧ . наѹ҆чи м҄ѧ ѻ҆правда́нїем̾ твои́мъ · Пꙋти ѻ҆правда́нїи твоиⷯ враꙁꙋмѝ м҄ѧ , и҆ поглꙋмлюсѧ в чюдесеⷯ твои́хъ · Въꙁдрѣма̀ дш҃а моа ѿ ѹ҆ны́нїа , ѹ҆твердѝ м҄ѧ в̾ словесѣхъ твои́хъ · Пꙋть непра́вды ѿстави ѿ мене , и҆ ꙁако номъ твои́мъ поми́лꙋй м҄ѧ · Пꙋть и́стинный и҆ꙁволихъ , и҆ сⷣꙋбы̀ твоѧ не ꙁабыⷯ · Прилѣпихсѧ свѣдѣнїи твои́хъ , г҃и , не посрамѝ мене · Пꙋть ꙁа́повѣдей твоих̾ текоⷯ , е҆гда раꙁши́рилъ е҆си срⷣце мое · Ꙁаконополо́жи мн҄ѣ г҃и пꙋть ѻ҆правданїи твои́хъ , и҆ вꙁы́щꙋ и҆̀ вы́нꙋ · враꙁꙋмѝ м҄ѧ , и҆ і҆спытаю ꙁаконъ твой , и҆ съхраню̀ и҆̀ всѣмъ срⷣцемъ мои́мъ · Настави м҄ѧ на пꙋть ꙁа́повѣдей твоихъ , ꙗ҆́ко тои въсхотѣхъ · Приклонѝ срⷣце мое въ свѣдѣнїа твоа , а҆ не в лихои́м̾ство · ѿвратѝ ѻ҆́чи моѝ , не ви́дѣти сꙋе́ты , в пꙋти твое́мъ живѝ м҄ѧ · Поста́ви рабꙋ твоемꙋ сло́во твое , въ страⷯ твой · ѿи́ми поноше́нїе мое , е҆же непщевахъ , ꙗ҆́ко сꙋдбы твоѧ бл҃гы · Се̑ въжделѣхъ ꙁа́повѣди твоѧ , в правдѣ твое́й живѝ м҄ѧ · И҆ да прїидетъ на мѧ млⷵть твоѧ , г҃и , сп҃се́нїе твое по словеси твое̑мꙋ · И҆ ѿвѣща́ю поношѧ́ющиⷨ м҄и сло́во , ꙗ҆́ко ѹ҆поваⷯ на словеса твоа · И҆ не ѿи́ми ѿ ѹ҆стъ мои́хъ словесе и́стинна до ѕѣла̀ , ꙗ҆́ко на сꙋдбы твоѧ ѹ҆повахъ · И҆ сохраню ꙁако́нъ твой всегда , в̾ вѣкъ , и въ вѣкъ вѣка · И҆ хождахъ в̾ широтѣ , ꙗ҆́ко ꙁа́повѣди твоѧ в̾ꙁыскахъ · И҆ гл҃ахъ ѻ҆ свѣдѣнихъ твоиⷯ пред̾ цр҃и , и҆ не стыдѧⷯсѧ · И҆ поѹ҆чахсѧ в̾ ꙁа́повѣдехъ твои́хъ , ихже въꙁлюбиⷯ ѕѣло̀ · И҆ въꙁдигох̾ рꙋцѣ моѝ к̾ ꙁаповѣдемъ твои́мъ , и҆́хже въꙁлюбихъ , и҆ глꙋмлѧ́х̾сѧ въ ѻ҆правданихъ твои́хъ · Помѧни слове́съ твоихъ рабꙋ твоемꙋ , и́хже ѹ҆пова́нїе далъ м҄и е҆си , та мѧ ѹ҆тѣши въ смиренїи моемъ , ꙗ҆́ко сло́во твое живи м҄ѧ · Гръдїи ꙁаконопрестꙋпова́хꙋ ѕѣло̀ , ѿ ꙁако́на же твоего не ѹ҆клонихсѧ · Помѧнꙋхъ сⷣꙋбы твоѧ ѿ вѣка , г҃и , и҆ ѹ҆тѣшихсѧ · Печаль прїа́тъ м҄ѧ , ѿ грѣшникъ , ѻ҆ставлѧ́ющыхъ ꙁаконъ твой · Пѣта бѣхꙋ мн҄ѣ ѻ҆правда́нїѧ твоѧ , на мѣстѣ пришельствїа мое̑го · Помѧнꙋхъ в нощѝ и҆мѧ твое г҃и , и съхранихъ ꙁаконъ твой · Си̑ бысть мнѣ ꙗ҆ко ѻ҆правда́нїи твои́хъ вꙁыскахъ · Часть моа̀ е҆си г҃и , рѣхъ съхрани́ти ꙁаконъ твой · Помолихсѧ лицꙋ твое̑мꙋ всѣмъ срⷣцемъ моиⷨ , поми́лꙋй м҄ѧ по словесѝ твоемꙋ · Помыслихъ пꙋтѝ твоѧ , и҆ въꙁвратихъ но́ѕѣ моѝ въ свѣдѣнїа твоѧ · ѹгото́вихъсѧ и҆ не смꙋтихсѧ съхрани́ти ꙁа́повѣди твоѧ · ю҆жѧ грѣшникъ ѻ҆бѧꙁа́шѧсѧ мн҄ѣ , и҆ ꙁакона твоего не ꙁабых̾ · Полꙋнощи въстаа́хъ , и҆сповѣдатисѧ тебѣ на сꙋдбы̀ правды твоеа̀ · прича́стникъ а҆ꙁъ е҆смь всѣмъ боѧ́щиⷨсѧ тебе , и҆ хранѧ́щиⷨ ꙁа́повѣди твоѧ · Млⷵти твоеа̀ г҃и и҆сполнь ꙁемлѧ̀ , ѻ҆правданїемъ твои́мъ наѹ҆чи м҄ѧ · бла́гость сътворилъ е҆си с рабомъ твои̑м̾ г҃и , по словеси твое̑мꙋ · Бл҃гости и҆ накаꙁа́нїю и҆ ра́ꙁꙋмꙋ наѹ҆чѝ м҄ѧ , ꙗ҆ко ꙁаповѣдемъ твои́мъ вѣ́ровахъ · Прежⷣе даже не смирихсѧ а҆ꙁъ прегрѣших̾ , сего ради слово твое съхраних · Бл҃гъ е҆си ты г҃и , и҆ бл҃гостїю твоею̀ наѹ҆чи м҄ѧ ѻ҆правда́нїемъ твои́мъ · ѹ҆множисѧ на мѧ непра́вда гордыⷯ; Аꙁ же всѣмъ срⷣцемъ мои́мъ и҆спыта́ю ꙁа́повѣди твоѧ · ѹ҆сы́рисѧ ꙗ҆́ко млеко срⷣце и҆хъ , а҆ꙁ же ꙁако́нꙋ твоемꙋ поѹ҆чихсѧ · Бл҃го мн҄ѣ , ꙗ҆ко смирилъ мѧ е҆си , да наѹ҆чю́сѧ ѻ҆правда́нїемъ твои́мъ · Бл҃гъ мн҄ѣ ꙁако́нъ ѹ҆стъ твои́хъ , паче ты́сꙋщъ ꙁлата̀ и҆ сребра̀ · Сла́ва · Рꙋцѣ твоѝ сътвори́ста м҄ѧ , и҆ съꙁда́ста м҄ѧ · Враꙁꙋмѝ м҄ѧ , и҆ і҆спыта́ю ꙁаповѣди твоѧ · Боѧ́щеѝсѧ тебе ѹ҆ꙁрѧтъ м҄ѧ , и҆ въꙁвеселѧтсѧ , ꙗ҆ко на словеса твоѧ ѹ҆повах̾ · Раꙁꙋмѣхъ г҃и , ꙗ҆ко правда повелѣнїа твоѧ и҆ въи̑стинꙋ смирилъ м҄ѧ е҆си · Бꙋди же млⷵть твоа̀ , да ѹ҆тѣшитъ м҄ѧ по словеси твое̑мꙋ раба твоего · да прїидꙋтъ мн҄ѣ щедро́ты твоѧ , и҆ живъ бꙋ́дꙋ , ꙗ҆ко ꙁаконъ твой поѹ҆че мое е҆сть . да постыдѧтсѧ гръдїи , ꙗ҆ко беꙁ̾ пра́вды беꙁаконоваша на́ мѧ . а҆́ꙁ же поглꙋмлюсѧ в̾ ꙁаповѣдехъ твои̑хъ · да ѻ҆братѧт̾ м҄ѧ боѧщеѝсѧ тебе , и҆ вѣдꙋщеѝ свⷣѣнїа твоѧ · Бꙋди срⷣце мое непоро́чно въ ѻ҆правданиⷯ твои̑хъ , ꙗ҆ко да сѧ не постыждꙋ · И҆счеꙁа́етъ въ сп҃се́нїе твое дш҃а моа , в̾ сло́во твое ѹ҆повахъ · И҆ꙁчеꙁо́шѧ ѻ҆́чи моѝ в̾ сло́во твое , гл҃юще , когда ѹ҆тѣшиши м҄ѧ; ꙗ҆́ко быхъ ꙗ҆́ко мѣхъ на сланѣ , ѻ҆правда́нїи твои̑хъ не ꙁабыхъ · коли́ко е҆сть днїи раба твое̑го , когда сътвори́ши ѿ гонѧ́щыхъ м҄ѧ сꙋдъ; повѣдашѧ мн҄ѣ ꙁаконопрестꙋпницы глꙋмле́нїа , н҄о не ꙗ҆́ко ꙁакон̾ твой г҃и · Вс҄ѧ ꙁа́повѣди твоѧ и҆стина · Беꙁ пра́вды погна́ша м҄ѧ помоꙁи м҄и · Ма́ла не сконча́ша мене на ꙁемлѝ , а҆ꙁ же не ѻ҆ставихъ ꙁаповѣди твоѧ · По млⷵти твоей живи м҄ѧ , и҆ съхраню̀ свѣдѣнїа ѹ҆стъ твои́хъ · Въ́ вѣкы г҃и сло́во твое пребыва́етъ на́ нб҃си , в роⷣ и҆ родъ и҆сти́на твоа · ѻ҆сновалъ е҆си ꙁемлю , и҆ пребыва́етъ ѹ҆чиненїемъ твои́мъ . пребываеⷮ дн҃ь , ꙗ҆́ко всѧ́ческаѧ рабо́тна тебѣ · Ꙗ҆́ко а҆ще не ꙁаконъ твой поѹ҆ченїе мое е҆сть тогда ѹ҆бо поги́блъ быхъ въ смиренїи моемъ · Въ вѣкъ не ꙁабꙋдꙋ ѻ҆правⷣанїи твои̑хъ , ꙗ҆́ко въ нихъ живи́лъ м҄ѧ е҆си  · Статїѧ , в҃ · Твой е҆смь а҆ꙁъ , сп҃си м҄ѧ , ꙗ҆́ко ѻ҆правда́нїи твоиⷯ в̾ꙁыскахъ · Мене жда́шѧ грѣшницы , погꙋбити м҄ѧ . свѣдѣнїа твоѧ раꙁꙋмⷯѣ · Всѧкоа кончи́ны видѣхъ конецъ , широка ꙁа́повѣдь твоѧ ѕѣло̀ · Коль въꙁлюбихъ ꙁаконъ твой г҃и , весь дн҃ь поѹ҆ченїе мое е҆сть · Паче вра́гъ мои́хъ ѹ҆мꙋ́дрилъ м҄ѧ е҆си ꙁа́повѣдїю твоею , ꙗ҆́ко в вѣкъ моѧ е҆сть . па́че всѣхъ ѹ҆чѧщыхъ м҄ѧ раꙁꙋмѣх̾ , ꙗ҆́ко свѣдѣнїа твоа поѹ҆че́нїе мое е҆сть · Па́че ста́рецъ раꙁꙋмѣхъ , ꙗ҆ко ꙁа́повѣди твоѧ вꙁыскахъ · ѿ всѧ́кого пꙋти лꙋкава въꙁбранихъ ногамъ мои́м̾ , ꙗ҆́ко да съхраню̀ словеса̀ твоѧ · ѿ сꙋдебъ твои́хъ не ѹ҆да́лихсѧ , ꙗ҆́ко ты ꙁаконополо́жилъ м҄ѧ е҆си · Коль слⷣака грътани моемꙋ словеса̀ твоѧ , паче ме́да ѹ҆сто́мъ мои́мъ · ѿ ꙁаповѣдей твои́хъ раꙁꙋмⷯѣ , сего ради въꙁненавидѣхъ всѧкъ пꙋть непра́вды · Свѣтилникъ нога́ма мои́ма ꙁаконъ твой , и҆ свѣтъ стеѕѧмъ мои́мъ · Клѧхсѧ , и҆ поста́вихъ съхрани́ти сꙋдбы̀ пра́вды твоеа̀ · Смирихсѧ до ѕѣла , г҃и , живѝ м҄ѧ по словеси твоемꙋ · Во́лнаѧ ѹ҆стъ мои́хъ бл҃говоли же г҃и , и҆ сꙋдбы̀ твоа наѹ҆чѝ м҄ѧ · дш҃а моа в рꙋ́кꙋ твоею вы́нꙋ , и҆ ꙁако́на твоего не ꙁабыхъ · Положи́шѧ грѣшницы сѣть мн҄ѣ , и ѿ ꙁаповѣдей твои́хъ не ꙁаблꙋдиⷯ · наслѣдовахъ свѣдѣнїа твоѧ в̾ вѣк̾ , ꙗ҆ко радованїе срⷣца моего сꙋть · ѻ҆братихъ срⷣце мое , сътвори́ти ѻ҆правⷣанїѧ твоѧ в̾ вѣкъ ꙁа въꙁдаа́нїе · Ꙁаконопрестꙋпныа въꙁненавидⷯѣ , ꙁаконъ же твой въꙁлюбихъ · Помощникъ мой , и҆ ꙁастꙋпникъ мои е҆си т҄ы , на словеса твоѧ ѹ҆повахъ · ѹ҆клони́тесѧ ѿ мене лꙋка́внꙋющеѝ , и҆ і́спытаю ꙁа́повѣди б҃а моего · Ꙁастꙋпѝ м҄ѧ по словесѝ твое̑мꙋ , и҆ жив̾ бꙋ́дꙋ . и҆ не посрамѝ мене ѿ чаа́нїа моего · Помоꙁи м҄и и҆ сп҃сꙋсѧ , и҆ поѹ҆чюсѧ въ ѻ҆правда́нихъ твоиⷯ вынꙋ · Ѹ҆ничижилъ е҆си вс҄ѧ ѿстꙋпа́ющаѧ ѿ ѻ҆правда́нїи твоиⷯ , ꙗ҆́ко неправеⷣно помышленїе и́хъ · Престꙋпа́ющаа непщевахъ всѧ грѣшныѧ ꙁемли , сего ради въꙁлюбиⷯ свѣдѣнїа твоѧ  · Пригвоꙁдѝ ѿ страха твое̑го плоти моѧ , ѿ сꙋдебъ бо твоиⷯ ѹ҆боѧ́хсѧ · сътворихъ сꙋдъ и҆ пра́вдꙋ , не преда́жⷣь мене ѻби́дѧщымъ м҄ѧ · Въспрїимѝ раба̀ твоего въ бл҃го , да не ѻ҆клеветаютъ мене гръдїи · ѻ҆́чи моѝ и҆счеꙁо́стѣ въ сп҃се́нїе твоѐ , и҆ в̾ сло́во правды твоеа̀ · Сътворѝ с̾ рабомъ твои́мъ по млⷵти твоей , и҆ сꙋдбамъ твои́мъ наѹ҆чѝ м҄ѧ · Рабъ твой е҆смь а҆ꙁъ , враꙁꙋмѝ м҄ѧ , и҆ наѹ҆чюсѧ свѣдѣнїемъ твои́мъ · Вре́мѧ сътворити гв҃и , раꙁориша ꙁаконъ твой · Сего ради въꙁлюбиⷯ ꙁа́повѣди твоѧ , паче ꙁла́та и҆ топаꙁи́а · Сего ради къ всѣмъ ꙁа́повѣдемъ твои́мъ направлѧхсѧ , всѧкъ пꙋть неправды въꙁненавидѣхъ · ди́вна свѣдѣнїа твоѧ , сего ради и҆спытаетъ ѧ҆̀ дш҃а моѧ · Ꙗ҆́вленїе словесъ твои́хъ просвѣщаетъ , и҆ враꙁꙋмлѧ́етъ младенца · Ѹ҆ста̀ моѧ̀ ѿвръꙁохъ , и҆ привлекохъ дх҃ъ , ꙗ҆́ко ꙁа́повѣди твоѧ̀ желахъ · Сла́ва · Приꙁри на́ мѧ , и҆ поми́лꙋй м҄ѧ , по сꙋдꙋ̀ любѧщиⷯ и́мѧ твое · Стопы̀ моѧ напра́ви по словеси твоемꙋ , и҆ да не ѻ҆долѣетъ м҄и всѧ́ко беꙁаконїе · И҆ꙁба́ви м҄ѧ ѿ клеветы̀ члчⷵкыа , и҆ съхраню̀ ꙁа́повѣди твоа · Лице твое просвѣтѝ на раба твое̑го , и҆ наѹ҆чи м҄ѧ ѻ҆правда́нїемъ твоиⷨ · И҆схо́дища вⷣона́ѧ и҆ꙁведо́ста ѻ҆чи моѝ , понеже не съхранихъ ꙁаконъ твой · пра́веденъ е҆си г҃и , и҆ пра́ви сꙋдѝ твой · Ꙁаповѣда пра́вдꙋ свѣдѣнїа твоѧ , и҆ і́стинꙋ ѕѣло̀ · и҆ста́ѧла м҄ѧ е҆сть жа́лость твоа , ꙗ҆́ко ꙁабы́ша словеса твоѧ вра́ѕи моѝ · Ражⷣеже́но сло́во твое ѕѣло̀ , и҆ рабъ твой въꙁлюби е҆̀ · ю́ноша а҆ꙁъ е҆смь , и҆ ѹ҆ничиженъ , ѻ҆правда́нїи твои̑хъ не ꙁабыхъ · Пра́вда твоа̀ пра́вда в̾ вѣкъ , и҆ ꙁаконъ твой и́стина · Ско́рби и҆ нꙋжⷣа ѻ҆брѣто́шѧ м҄ѧ , ꙁа́повѣди твоѧ поѹ҆че́нїе мое · Пра́вда свⷣѣнїа твоѧ в̾ вѣкъ , враꙁꙋмѝ м҄ѧ , и҆ жи́въ бꙋ́дꙋ · Въꙁвахъ всѣмъ срⷣцемъ мои́мъ , ѹ҆слы́ши м҄ѧ г҃и ѻ҆правда́нїи твои̑хъ вꙁыщꙋ · Въꙁва́хъ т҄и , сп҃си м҄ѧ , и҆ съхраню̀ свѣдѣнїа твоѧ · Прⷣеварихъ в̾ беⷥго́дїи , и҆ въꙁваⷯ , на словеса твоѧ ѹ҆повахъ · прⷣевари́стѣ ѻ҆́чи мои къ ѹ҆трꙋ , поѹ҆читисѧ словесеⷨ твоиⷨ · Глⷵа мой ѹ҆слы́ши г҃и по млⷵти твоеи̑ , по сⷣꙋбѣ твоей живи́ м҄ѧ · Прибли́жишѧ гонѧщей м҄ѧ беꙁаконїе , ѿ ꙁако́на же твое̑го ѹ҆далишасѧ · Блиꙁъ е҆си т҄ы г҃и , и҆ вс҄и пꙋтїе твоѝ и́стина · И҆сперва поꙁнахъ ѿ свѣдѣнїи твоиⷯ , ꙗ҆ко в̾ вѣкъ ѻ҆сновалъ ѧ҆̀ е҆си · Ви́ждь смире́нїе мое , и҆ і҆ꙁми м҄ѧ , ꙗ҆́ко ꙁакона твое̑го не ꙁабыхъ · Сꙋдѝ сꙋдъ мой , и҆ і҆ꙁба́ви м҄ѧ , по словеси твое̑мꙋ живѝ м҄ѧ · далече ѿ грѣшникъ сп҃се́нїе , ꙗ҆ко ѻ҆правда́нїи твои̑хъ не вꙁыска́шѧ щедро́ты твоа мно́гы г҃и , по сꙋдбѣ твоей живѝ м҄ѧ · Мн́оѕи и҆ꙁгонѧ́щеѝ м҄ѧ и҆ стꙋжа́ющеѝ ми , ѿ свѣдѣнїи твои̑хъ не ѹ҆клонихсѧ . видⷯѣ нераꙁꙋмѣва́ющаѧ , и҆ и҆стаа̑хъ , ꙗ҆ко словесъ твои̑хъ не съхрани́ша · ви́ждь ꙗ҆ко ꙁа́повѣди твоѧ въꙁлюбихъ , г҃и , по млⷵти твоей живи м҄ѧ · Нача́ло словесъ твои́хъ и́стина , и҆ в вѣкъ вс҄ѧ сⷣꙋбы пра́вды твоеа · Кнѧѕи погна́шѧ м҄ѧ тꙋ́не , и҆ ѿ словесъ твоиⷯ ѹ҆стра́шисѧ срⷣце мое · Въꙁрадꙋюсѧ а҆ꙁъ ѻ҆ словесехъ твоиⷯ , ꙗ҆́ко ѻ҆брѣтааѝ користь мно́гꙋ · Неправдꙋ въꙁненавидѣхъ и҆ ѻ҆мерꙁѣ м҄и , ꙁако́н̾ же твой въꙁлюбиⷯ · Сеⷣми́цею дн҃емъ хвали́хъ т҄ѧ , ѻ҆ сꙋдбахъ правды твоеа̀ · Ми́ръ мно́гъ любѧщиⷨ ꙁако́нъ твой , и҆ нѣсть и҆мъ събла́ѕны · Ча́ѧхъ спасе́нїе твое г҃и , и҆ ꙁаповѣди твоѧ въꙁ̾любихъ · Съхранѝ дш҃а моа̀ свѣдѣнїѧ твоѧ , и҆ въꙁлюби ѧ҆̀ ѕѣло̀ · Съхранихъ ꙁа́повѣди твоѧ и҆ свѣдѣнїѧ твоѧ , ꙗ҆́ко вс҄и пꙋтїе моѝ прⷣе тобою г҃и · да прибли́житсѧ мл҃тва моѧ̀ прⷣе тѧ г҃и , по словеси твое̑мꙋ враꙁꙋмѝ м҄ѧ · да вни́детъ прошенїе мое прⷣе т҄ѧ г҃и , по словеси твое̑мꙋ и҆ꙁба́ви м҄ѧ · ѿры́гнꙋтъ ѹ҆стнѣ моѝ пѣнїе , е҆гда̀ наѹ҆чиши мѧ ѻ҆правда́нїеⷨ твои́мъ · Провѣща́етъ ꙗ҆́ꙁы́къ мой словеса̀ твоѧ , ꙗ҆́ко вс҄ѧ ꙁа́повѣди твоа правда · Бꙋди рꙋка твоѧ спⷵтѝ м҄ѧ , ꙗ҆́ко ꙁа́повѣди твоѧ и҆ꙁволихъ · Въжⷣелѣхъ сп҃се́нїе твое г҃и , и҆ ꙁаконъ твой поѹ҆ченїе мое е҆сть · Жива̀ бꙋдетъ дш҃а моа , и҆ въсхва́литъ т҄ѧ , и҆ сꙋд̾бы твоѧ помогꙋтъ мн҄ѣ · Ꙁаблꙋдихъ ꙗ҆́ко ѻ҆вча̀ поги́бшее , въꙁыщи раба твоего , ꙗ҆́ко ꙁа́повѣди твоѧ не ꙁа́быхъ · Сла́ва · Пѣснь степеннаа̀ , рѳ҃і · Каⷴ‍҇ , и҃і · Къ г҃ꙋ внегда скорбⷯѣ въꙁваⷯ , и҆ ѹ҆слы́ша мѧ · г҃и и҆ꙁбави дш҃ю мою ѿ ѹ҆стенъ непра́веденъ , и҆ ѿ ꙁыка льсти́ва · Чт҄о дастъ ти сѧ , и҆ли чт҄о приложиⷮ ти сѧ къ ꙗ҆́ꙁы́кꙋ льсти́вꙋ; стрѣ́лы си́лнаго и҆ꙁъѻ҆щре́ны , съ ќ́гльми пꙋсты́нными · Ѹ҆вы̀ мн҄ѣ , ꙗ҆́ко пришельствїе мое ѹ҆далисѧ , вселихсѧ съ се́лы кѷдарскыми , мно́го прише́лъствова дш҃а моѧ̀ · Съ ненави́дѧщыми ми́ра , бѣхъ ми́ренъ · Є҆гда гл҃ахъ и҆мъ , борѧ́хꙋ м҄ѧ тꙋ́не · Пѣснь степе́ннаа , р҃к · Въꙁведохъ ѻ́чи моѝ в̾ горы , ѿнꙋ́дꙋ же прїидетъ по́мощь моа · Помощь моа ѿ г҃а , сътворшаго нб҃о и҆ ꙁе́млю · Не даждь въ смѧте́нїе ногы̀ твоеа̀ , ниже въꙁдрѣмлетъ хранѧѝ т҄ѧ · Се̑ не въꙁдрѣмлетъ ни ѹ҆снеⷮ хранѧѝ і҆ил҃ѧ · г҃ь съхранитъ т҄ѧ , г҃ь покровъ твой наⷣ рꙋкꙋ деснꙋ́ю твою · Въ дн҃е сл҃це не ѻ҆жеже́тъ тебе , ни лꙋна̀ но́щїю . г҃ь съхрани́тъ т҄ѧ ѿ всѧ́кого ѕл҄а , съхранитъ дш҃ꙋ твою г҃ь · г҃ь съхрани́тъ в̾хоженїе твое , и҆ і҆схоже́нїе твое , ѿ нн҃ѣ и҆ до́ вѣка · Пѣснь степе́ннаа , рк҃а · Въꙁвесели́хсѧ ѻ҆ рекшиⷯ мнѣ , в домъ гн҃ь вни́демъ · Стоѧ́ще бѣхꙋ но́гы нашѧ въ дворѣхъ твои́хъ і҆ерⷵли́мъ · И҆е̑рⷵли́мъ ѕи́ждемъ ꙗ҆́ко граⷣ , е҆мꙋже причастїе е҆го вкꙋ́пѣ · Тамо б҄о вꙁыдоша колѣна , колѣна гн҃ѧ свѣдѣнїе і҆ил҃ево , и҆сповѣдатисѧ и́мени гн҃ю · Ꙗ҆́ко т҄ꙋ сѣдошѧ прⷵтли на сⷣꙋ , престоли в домꙋ̀ двⷣвѣ · Вопроси́те же ꙗ҆́же ѻ҆́ мирѣ і҆ерⷵли́мꙋ , и҆ ѻ҆билїе любѧщымъ т҄ѧ · Бꙋ́ди же миръ в̾ си́лѣ твоей , и҆ ѻ҆билїе в̾ столпꙋстѣнахъ твои́хъ · Ради братїи моиⷯ и҆ ближ̾нихъ мои́х̾ , гл҃аⷯ ѹ҆бо ми́ръ ѻ҆ тебѣ · домꙋ ради г҃а б҃а нашего , в̾ꙁыскахъ бл҃гаа тебѣ · Пѣснь степенаа , рк҃в · К тебѣ въꙁведохъ ѻ҆́чи моѝ , живꙋщемꙋ на нб҃си · Се̑ ꙗ҆́ко ѻ҆́чи рабъ в рꙋ́кꙋ господїи свои́хъ , ꙗ҆́ко ѻ҆чи рабыни в рꙋ́кꙋ госпожа̀ своеа̀ , та́ко ѻ҆чи на́ши къ г҃ꙋ б҃ꙋ на́шемꙋ , до́ндеже ѹ҆щедриⷮ н҄ы · Поми́лꙋй наⷵ г҃и , поми́лꙋй насъ , ꙗ҆ко по мно́гꙋ и҆сполнихоⷨсѧ ѹ҆нишиже́нїа · По многꙋ и҆сполнисѧ дш҃ѧ на́шѧ , ѹ҆ничиже́нїе гобꙁꙋ́ющыхъ , и҆ ѹ҆ничиже́нїе гръдыⷨ · Пѣснь степе́ннаа рк҃г · ЈÀко а҆́ще не бы̀ г҃ь в̾ насъ , да речетъ нн҃ѣ і҆ил҃ь . ꙗ҆́ко а҆ще не бы г҃ь в̾ насъ , в̾негда̀ въста́ти чл҃комъ на́ ны̀ , ѹ҆бо живы по́жръли бышѧ наⷵ , в̾негда прогнѣватисѧ ꙗ҆́рости е҆го на́ ны · Ѹ҆бо вода потопила б҄ы насъ , поток̾ пре́йде дш҃а наша · Ѹ҆бо пре́иде дш҃а наша во́дꙋ непостоѧннꙋю · Блⷵвенъ г҃ь , и҆же не дастъ насъ в̾ лови́твꙋ ѕꙋбо́мъ и҆хъ · дш҃а на́шѧ ꙗ҆́ко пти́ца и҆ꙁбависѧ ѿ сѣти ловѧщыⷯ · Сѣть съкрꙋши́сѧ , и҆ мы и҆ꙁбавлени быхоⷨ · По́мощъ на́шѧ въ и҆мѧ гн҃е , сътво́ршаго нб҃о и҆ ꙁе́млю · слⷡ‍҇а , пѣснь степе́ннаа , рк҃д · Надѣющеѝсѧ на́ г҃а , ꙗ҆ко гора сиѻ́нъ , не подвижитсѧ въ вѣкъ живыѝ въ і҆ерⷵли́мѣ · Го́ры ѻ҆́крестъ е҆го , и҆ г҃ь ѻ҆́крестъ людїи своиⷯ , ѿ нн҃ѣ и҆ до́ вѣка · Ꙗ҆́ко не ѻ҆ста́витъ г҃ь жеꙁла̀ грѣшныхъ , на жребїи правеⷣныхъ , ꙗ҆́ко да не про́стрꙋтъ правеⷣнїи в̾ беꙁако́нїи рꙋкъ своиⷯ · Ѹ҆блажѝ г҃и бл҃гыⷨ , и҆ пра́вымъ срⷣцемъ · Ѹ҆кланѧ́ющаѧ же сѧ в раꙁ̾вращенїе поведетъ г҃ь съ дѣлающими беꙁако́нїе , ми́ръ на і҆ил҃ѧ · Пѣснь степе́ннаа , рк҃е · Внегда̀ въꙁ̾вратиⷮ г҃ь плѣнъ сїѻ́нъ , бы́хомъ ꙗ҆́ко ѹ҆тѣшени · Тогда и҆спо́лнишѧсѧ ра́дости ѹ҆ста̀ нашѧ , и҆ ꙗ҆́ꙁыкъ нашь веселїа · Тогда рекꙋтъ въ ꙗ҆́ꙁы́цехъ , въꙁвели́чилъ е҆сть г҃ь сътворити с ни́ми · Въꙁвели́чилъ е҆сть г҃ь сътвори́ти с нами , бы́хомъ веселѧ́щесѧ · Въꙁ̾врати г҃и плененїе на́ше , ꙗ҆́ко пото́кы ю́гомъ · Сѣющеѝ слеѕа́ми , радостїю по́жнꙋтъ · Ходѧ́щеѝ хожⷣаахꙋ , и҆ пла́кахꙋсѧ метающе сѣмена своѧ · Грѧдꙋще же прїидꙋтъ ра́достїю , в̾ꙁемлюще рꙋкоѧ́ти своѧ · Пѣснь степеннаа , рк҃ѕ  · Аще не г҃ь съꙁи́жⷣетъ до́мꙋ , всꙋе трꙋди́шѧсѧ ѕи́ждꙋщеи  · А҆ще не г҃ь съхранит̾ граⷣ , всꙋе бдѣ стрегїи · Всꙋе вамъ е҆сть ѹ҆тренева́ти · Въста́нѣте посѣдани , ꙗ҆дꙋщеѝ хлѣб̾ болѣꙁни , внегда дасть въꙁлюбленымъ свои́мъ сонъ · Се̑ достоа́нїе гн҃е сн҃ове , м̾ꙁда̀ плода чревна́го · Ꙗ҆́ко стрѣ́лы в рꙋцѣ си́лнаго , тако сн҃ве ѿѧ́тыхъ · Блаженъ  , и҆же и҆спо́лнитъ жела́нїе свое ѿ нихъ , не постыдѧтсѧ е҆гда гл҃ютъ врагомъ свои́мъ въ вратехъ · Пѣснь степе́ннаа , рк҃ꙁ · Блаже́ни вс҄и боѧ́щеѝсѧ г҃а , ходѧ́щеѝ в пꙋтехъ его · Трꙋды̀ плоⷣ свои̑хъ снѣ́си , блаже́нъ е҆си , и҆ добро̀ тебѣ бꙋ́детъ · Жена̀ твоѧ ꙗ҆́ко лоꙁа̀ плодови́та въ странахъ до́мꙋ твоего · Сн҃ве твоѝ ꙗ҆́ко лѣторасли ма́сличныа ѻ҆́крестъ трапеꙁы твоеа̀ · Се̑ тако блⷵви́тсѧ чл҃къ , боаѝсѧ г҃а · Блⷵви́тъ т҄ѧ г҃ь ѿ сїѻ́на , и҆ ѹ́ꙁриши бл҃агаѧ і҆ерⷵли́мꙋ вс҄ѧ дн҃и живота̀ твоего · И҆ ѹ҆ꙁриши сн҃ы сн҃въ твои́хъ , ми́ръ на і҆ил҃ѧ · Пѣснь степе́ннаѧ , рк҃и · Мно́жицею бра́шасѧ со мно́ю ѿ ю́ности моеа̀ , да рече́тъ нн҃ѣ і҆ил҃ь , мно́жицею бра́шасѧ со мною ѿ ю́ности моеа , и҆бо не премого́шѧ м҄ѧ · На хрѣбтѣ моемъ дѣ́лаша грѣшници , продлъжи́шѧ беꙁаконїа своѧ · г҃ь пра́веденъ съсѣчеⷮ вы́ѧ грѣшникоⷨ · да постыдѧтсѧ и҆ въꙁвратѧтсѧ въспѧть вс҄и ненави́дѧщеѝ сїѻ́на · да бꙋ́дꙋтъ ꙗ҆́ко трава̀ на ꙁда́них̾ , ꙗ҆́же прежⷣе въсртъже́нїа и́сше · Ꙗ҆́же не и҆спо́лни рꙋкы̀ своеа̀ жнѧѝ , и҆ ло́на свое̑го рꙋкоѧ́ти събира́аѝ · И҆ не рѣшѧ мимоходѧ́щеи , блⷵве́нїе гн҃е на вы , блⷵвихомъ в҄ы въ и҆мѧ гн҃е · Сла́ва , Пѣснь степе́ннаа , рк҃ѳ · Иꙁ глꙋбины въꙁва́хъ к тебѣ г҃и , г҃и ѹ҆слы́ши глⷵа мой · да бꙋ́дꙋтъ ѹ҆ши твоѝ в̾немлюще глⷵа мл҃твы моеа̀ · А҆ще беꙁаконїа наꙁриши г҃и , г҃и кт҄о постои́тъ; ꙗ҆́ко ѿ тебѐ ѻ҆цище́нїе е҆сть , и́мени раⷣ‍ꙵ твоего потрьпѣхъ т҄ѧ , г҃и , потрьпѣ дш҃а моа в̾ слово твое , ѹ҆пова̀ дш҃а моа̀ на́ г҃а · ѿ стража ѹ҆тренѧа до́ нощи , ѿ стража ѹтренѧа да ѹ҆поваетъ і҆ил҃ь на́ г҃а · Ꙗ҆́ко ѿ г҃а млⷵть , и҆ мно́го ѿ него и҆ꙁбавленїе · И҆ то́и и҆ꙁба́витъ і҆ил҃ѧ ѿ всѣхъ беꙁако́нїи е҆го · Пѣснь степе́ннаѧ , р҃л  · Ги҃ , не въꙁнесе́сѧ срⷣце моѐ , ни въꙁнесо́стѣсѧ ѻ҆чи моѝ · Ни ходихъ в̾ вели́кыхъ , ни в дивных паче мене · А҆ще не смиреномꙋдръствовах̾ , н҄о въꙁнесохъ дш҃ꙋ мою · Ꙗ҆́ко ѿдое́ное на ма́терь свою̀ , ꙗ҆́ко въꙁдасѝ на́ дш҃ꙋ мою · да ѹ҆пова́етъ і҆ил҃ь на́ г҃а , ѿ нн҃ѣ и҆ до́ вѣка · Пѣснь степе́ннаѧ , рл҃а · Помѧнѝ г҃и двⷣа , и҆ вс҄ю кро́тость е҆го · Ꙗ҆́ко клѧтсѧ гв҃и , ѻ҆бѣщѧсѧ бг҃ꙋ і҆а́ковлю · А҆ще вселюсѧ в̾ селенїе до́мꙋ моего , л҄и вꙁы́дꙋ на ѻ҆́дръ посте́лѧ моеа̀ , а҆́ще дамъ со́нъ ѻ҆чи́ма мои́ма , и҆ вѣжⷣама мои́ма дрѣма́нїе , и҆ поко́й скранїѧ́мъ мои́мъ , до́ндеже ѻ҆брѧ́щꙋ мѣсто гв҃и , селе́нїе б҃ꙋ і҆а́ковлю · Се̑ слы́шѧхомъ ѧ҆̀ въ е҆фраѳѣ , ѻ҆брѣто́хомъ ѧ҆̀ в̾ полиⷯ дꙋбра́вы · Вни́демъ в селе́нїа е҆го , покло́нимсѧ на мѣстѣ , и҆дѣже стоѧ́стѣ ноѕѣ е҆го · Въскрⷵни г҃и в̾ покой твой , т҄ы и҆ кѷво́тъ ст҃ы́нѧ твоеа · Сщ҃е́нницы твоѝ ѻ҆блекꙋтсѧ правдою , и҆ прпⷣбнїи твоѝ въꙁрадꙋютсѧ , двⷣа ради раба̀ твоего не ѿврати лице пома́ꙁанаго своего · Клѧтсѧ г҃ь дв҃дꙋ и́стиною , и҆ не ѿве́ржетсѧ еа̀ · ѿ плода чре́ва твоего посажꙋ на прⷵтлѣ твое́мъ , а҆ще съхранѧⷮ сн҃ве твоѝ ꙁавѣтъ мой , и҆ свѣдѣнїа моа̀ сїа и҆́мже наѹ҆чю̀ ѧ҆̀ · И҆ сн҃ве и҆хъ до́ вѣка сѧ́дꙋтъ на прⷵтлѣ твоемъ · Ꙗ҆́ко и҆ꙁбра̀ г҃ь сїѻ́на , и҆ꙁволи и҆̀ в жили́ще себѣ · Се̑ покой мой в̾ вѣкъ вѣка , ꙁд̑ѣ вселюсѧ , ꙗ҆ко и҆ꙁво́лихъ и҆̀ · Лови́твꙋ е҆го бл҃госло́в̾ ствꙋ́а блⷵвлю , ни́щаѧ е҆го насы́щꙋ хлѣ́ба · Сщ҃е́н никы е҆го ѻ҆блекꙋ въ сп҃се́нїе , и҆ прпⷣбнїи е҆го ра́ достїю въꙁрадꙋютсѧ · Тꙋ въꙁращꙋ̀ ро́гъ двⷣви ѹ҆гото́ва свѣти́лникъ пома́ꙁаномꙋ моемꙋ · Врагы е҆го ѻ҆блекꙋ̀ стꙋдо́м̾ , на не́м̾же процвѣтетъ ст҃ы ни моѧ · Пѣснь степе́ннаѧ , рл҃в  · Се нн҃ѣ что̀ добро̀ , и҆ли что̀ красно̀ , н҄ е҆же жити бра́тїи в̾кꙋ́пѣ; ꙗ҆ко мѷро на главꙋ̀ , сходѧ́щее на́ брадꙋ , брадꙋ а҆а̑ро ню · Сходѧ́щее на ѻ҆ме́ты ѻ҆дежⷣа е҆го Ꙗ҆́ко роса̀ а҆ермон̾скаа , сходѧ́щїа на́ горы сїѻ́нскыа · Ꙗ҆́ко т҄ꙋ ꙁаповѣда г҃ь блⷵве́нїе , жив до́ вѣка · Пѣ́снь степе́ннаѧ , рл҃г · Се нн҃ѣ блⷵви́те г҃а вс҄и рабѝ гн҃и стоѧ́щеѝ въ храмѣ гн҃и , въ дворѣхъ домꙋ б҃а нашего · В но́щехъ въꙁдѣжи́т рꙋкы ва́шѧ въ ст҃а́а , и҆ блⷵви́те г҃а Блⷵви́тъ т҄ѧ г҃ь ѿ сїѻ́на сътвори́выи нб҃о и҆ ꙁе́млю · Сла́ва , а҆ллилꙋїа , рл҃д · каⷴ‍҇ ѳ҃і · Хвали́те и́мѧ гн҃е , хвали́те рабѝ г҃а стоѧ́щеѝ въ храмѣ гн҃и , въ дворѣхъ домꙋ б҃а на́шего · Хвали́те г҃а , ꙗ҆́ко бл҃гъ г҃ь . по́ите и́мени его , ꙗ҆ко добро̀ · Ꙗ҆́к і҆а́кова и҆ꙁбра̀ себѣ г҃ь , і҆ил҃ѧ в̾ достоа́нїе себѣ · Ꙗ҆́к а҆ꙁъ поꙁнаⷯ , ꙗ҆́ко ве́лей г҃ь , и҆ г҃ь нашь наⷣ всѣми бо́ гы · Вс҄ѧ е҆ли́ка въсхотѣ г҃ь , сътворѝ , на нб҃си и на ꙁемли · В мо́рихъ и҆ въ всⷯѣ бе́ꙁднахъ · Въꙁводѧ ѻ҆́блакы ѿ послⷣѣнихъ ꙁемли , млънїю в̾ до́жⷣь съ творѝ · И҆ꙁводѧѝ вѣтры ѿ съкро́вищь своиⷯ , и҆ж пораꙁи пе́рвенца е҆гѷпет̾скыѧ ѿ чл҃ка до скота Посла̀ ꙁнаменїа и҆ чꙋдеса̀ посредѣ тебе еги́п̾те , на фараѻ́на и҆ на всѧ̀ рабы̀ е҆го · И҆же пораꙁѝ ꙗ҆́ꙁы́кы мно́гы , и҆ і҆ꙁбѝ цр҃ѧ крѣпкы , сїѻ́на цр҃ѧ а҆мор̾ре́иска и ѻ́га цр҃ѧ васанска , и҆ всѧ̀ црⷵтвїа ханаа́нска · И дастъ ꙁе́млю и҆хъ достоа́нїе , достоа́нїе і҆ил҃ю лю́ демъ свои́мъ · г҃и и́мѧ твое в̾ вѣкъ , и҆ па́ мѧть твоа̀ в роⷣ и҆ ро́дъ · Ꙗ҆́ко сꙋ́диⷮ г҃ь лю́демъ свои́мъ , и҆ ѻ҆ рабѣхъ своиⷯ ѹ҆мо́литсѧ · И́доли ꙗ҆́ꙁыкъ , сребро̀ и҆ ꙁла́то , дѣ́ла рꙋкъ члчⷵкъ · Ѹ҆ста̀ и҆мꙋтъ , и҆ не гл҃ютъ · ѻ҆чи и҆мꙋтъ , и҆ не ви́дѧтъ · Оу҆́ши и҆мꙋтъ , и҆ не слы́шѧтъ · Ни б҄о е҆сть дꙋ́ха въ ѹ҆стехъ и҆хъ · Подо́бни иⷨ да бꙋ́дꙋтъ творѧ́щеѝ ѧ҆̀ , и҆ всѝ надѣющеѝсѧ на́ нѧ · до́мъ і҆ил҃евъ , блⷵви́те г҃а · до́мъ а҆аро́нъ , блⷵви́те г҃а · до́мъ левїинъ , блⷵви́те г҃а · Боѧ́щеѝсѧ г҃а блⷵви́те г҃а · Блⷵве́нъ г҃ь ѿ сїѻ́на , живыѝ въ і҆ерⷵли́мѣ · А҆ллилꙋїа , рл҃е · Исповѣдайтесѧ гв҃и , ꙗ҆́ко бл҃гъ , ꙗ҆́ко в̾ вѣкъ млⷵть е҆го · И҆сповѣдайтесѧ б҃ꙋ бого́мъ , ꙗ҆́ко в̾ вѣкъ млⷵть е҆го · И҆сповѣдайтесѧ гв҃и господе́м̾ , ꙗ҆́ко в̾ вѣкъ млⷵть е҆го · Сътво́ршемꙋ чюдеса̀ ве́лїа е҆ди́номꙋ , ꙗ҆́ко в̾ вѣкъ млⷵть е҆го · Сътво́ршемꙋ нб҃са ра́ꙁꙋмомъ , ꙗ҆́ко в̾ вѣкъ млⷵть е́го · ѹ҆тверди́вшемꙋ ꙁе́млю на водахъ , ꙗ҆́ко в̾ вѣкъ млⷵть е҆го · Сотворшемꙋ свѣти́ла ве́лїа е҆ди́номꙋ , ꙗ҆́ко в̾ вѣкъ млⷵть е҆го · Сл҃нце въ ѻ҆бласть дн҃и , ꙗ҆́ко в̾ вѣкъ млⷵтъ е҆го · Лꙋнꙋ и҆ ꙁвѣ́ꙁды въ ѻ́бласть но́щи , ꙗ҆ко в̾ вѣк̾ млⷵть е҆го · Пораждьшемꙋ е҆гѷпта с̾ первенцы е҆го , ꙗ҆́ко в̾ вѣкъ млⷵть е҆го · и і҆ꙁведшемꙋ і҆и̑л҃ѧ ѿ среды иⷯ , ꙗ҆́ко в̾ вѣкъ млⷵть е҆го · рꙋко́ю крѣпкою и҆ мы́шцею высо́кою , ꙗ҆́ко в̾ вѣкъ млⷵть е҆го · Раꙁдѣльшемꙋ чрьмное мо́ре в раꙁдѣленїе , ꙗ҆́ко в̾ вѣкъ млⷵть е҆го · И҆ провед̾шемꙋ і҆и̑л҃ѧ посредѣ е҆го , ꙗ҆́ко в̾ вѣкъ млⷵть е҆го · И҆ и҆стрѧ́сшемꙋ фараѻ́на и҆ си́лꙋ е҆го в мо́ре чермное , ꙗ҆́ко в вѣкъ ми́лость е҆го · провеⷣшемꙋ лю́ди своѧ в пꙋстыни , ꙗ҆́ко в̾ вѣкъ млⷵть е҆го · Пораꙁи́вшемꙋ цр҃ѧ ве́лїа , ꙗ҆́ко в̾ вѣкъ млⷵть е҆го · И҆ ѹ҆бившемꙋ цр҃ѧ крѣпкы́ѧ , ꙗ҆́ко в̾ вѣкъ млⷵть е҆го . сїѻ́на цр҃ѧ а҆морре́иска , ꙗ҆́ко в̾ вѣкъ млⷵть е҆го · И҆ ѻ́га цр҃ѧ васа́н̾ска , ꙗ҆́ко в̾ вѣкъ млⷵть е҆го · И҆ да́вшемꙋ ꙁе́млю и҆хъ достоа́нїе , ꙗ҆́ко в̾ вѣкъ млⷵть е҆го · достоа́нїе і҆и̑л҃ю рабꙋ̀ свое̑мꙋ , ꙗ҆́ко в̾ вѣкъ млⷵть е҆го · Ꙗ҆́ко въ смиренїй на́шеⷨ помѧнꙋ̀ н҄ы г҃ь , ꙗ҆́ко в̾ вѣкъ млⷵть е҆го · И҆ і҆ꙁба́вїлъ н҄ы е҆сть ѿ врагъ на́шихъ , ꙗ҆́ко в̾ вѣкъ млⷵть е҆го · дааѝ пи́щꙋ всѧ́кой пло́ти , ꙗ҆́ко в̾ вѣкъ млⷵть е҆го · И҆сповѣда́итесѧ б҃ꙋ нбⷵномꙋ , ꙗ҆́ко в̾ вѣкъ ми́лость е҆го · двⷣвъ , и҆ли і҆еремїиⷩ‍҇ , рл҃ѕ · На рѣцѣ вавѷло́нстѣй , тамо сѣдохомъ и҆ пла́кахом̾ , внегда помѧнꙋти намъ сїѻ́на · На ве́рбїи посредѣ еа̀ ѻ҆бѣсихомъ ѻ҆рга́ны наша · Ꙗ҆́ко т҄ꙋ въпросиша насъ плѣншеѝ насъ , словесъ пѣ́сней , и҆ веⷣшеѝ нас̾ пѣнїе · Въспо́ите намъ ѿ пѣ́сней сїѻ́нскыхъ · Ка́ко въспоемъ пѣ́снь гн҃ю на ꙁемлѝ чꙋже́й; а҆ще ꙁабꙋ́дꙋ тебе і҆ерⷵли́мъ , ꙁабве́на бꙋди десни́ца моа̀ · Прильпнѝ ꙗ҆́ꙁыкъ мой грътани мое̑мꙋ , а҆ще не помѧнꙋ тебе , а҆ще не преⷣложꙋ і҆ерⷵли́ма ꙗ҆́ко в нача́ло весе́лїа мое̑го · Помѧнѝ г҃и сн҃ы е҆до́м̾скыа , в̾ дн҃ь і҆ерⷵли́мль , гл҃ющаѧ , и҆стоща́те , и́стъща́те до ѻ҆снова́нїи е҆го · дщѝ вавѷло́нѧ ѻ҆каа́ннаа · Бл҃женъ и҆же въꙁдасть тебѣ въꙁдаа́нїе твое , е҆же въꙁдасть намъ · Бл҃же́нъ , и҆же и҆ме́тъ , и҆ раꙁбїетъ младенцѧ твоѧ ѻ҆ ка́мень · Слⷡ‍҇а , ѱлоⷨ двⷣвъ , а҆гге́а и҆ ꙁаха́рїа , рл҃ꙁ · Исповѣ́мсѧ тебѣ г҃и всѣмъ срⷣцемъ мои́м̾ , и҆ преⷣ а́гг҃лы въспою̀ тебѣ · Ꙗ҆́ко ѹслы́ша вс҄ѧ гл҃ы ѹ҆стъ моиⷯ . Поклоню́сѧ къ цр҃кви ст҃ѣй твоеи , и ісповⷨѣсѧ и́мени твое̑мꙋ , ѻ҆ млⷵти твое́й и҆ і́стинѣ твоей · Ꙗ҆́ко въꙁвели́чилъ е҆си ѻ҆ всѣмъ и́мѧ твое ст҃о́е · Во́ньже дн҃ь а́ще приꙁовꙋ т҄ѧ , ско́ро ѹ҆слы́ши м҄ѧ · Ѹ҆мно́жиши м҄ѧ в̾ дш҃и мое́й си́лою твоею̀ · да и҆сповѣдѧтсѧ тебѣ г҃и вс҄и цр҃їе ꙁем̾стїи , ꙗ҆ко ѹ҆слы́шашѧ всѧ гл҃ы ѹ҆стъ твоиⷯ · И въспоютъ в̾ пѣснехъ гн҃ѧхъ , ꙗ҆́ко велїа сла́ва гн҃ѧ · Ꙗ҆́ко высокъ г҃ь , и҆ смиренаѧ приꙁирает̾ , и҆ высо́каѧ и҆ꙁдале́ча съвѣсть · А҆ще поидꙋ̀ посредѣ ско́рби , живи́ши м҄ѧ · На гнѣвъ врагъ моиⷯ про́стретъ рꙋкꙋ свою , и҆ сп҃се м҄ѧ десни́ца твоѧ · г҃ь въꙁдастъ ꙁа́ мѧ · г҃и млⷵть твоѧ в̾ вѣкъ , дѣла рꙋкъ твоиⷯ не преꙁрѝ · В конецъ , ѱлоⷨ , двⷣвъ , ꙁаха́рїа , рл҃и · Ги҃ и҆скꙋсилъ м҄ѧ е҆си , и҆ поꙁнаⷧ‍҇ м҄ѧ е҆си Ты̑ поꙁна сѣданїе мое , и҆ въста́нїе мое Ты̑ раꙁꙋмѣ помышле́нїа моѧ и҆ꙁдале́че Стеѕю̀ мою и҆ потлаченꙋю мою т҄ы е҆си и҆ꙁ̾слѣдоваⷧ‍҇ · И҆ всѧ пꙋтѝ моѧ провидѣ , ꙗ҆́ко нѣсть льсти въ ꙗ҆́ꙁыцѣ мое́мъ · Се̑ г҃и , т҄ы раꙁꙋмѣ всѧ послⷣѣнѧа и҆ древнѧа · Ты̑ соꙁда м҄ѧ , и҆ положи на мнѣ рꙋ́кꙋ твою · Ѹ҆диви́сѧ ра́ꙁꙋм̾ твой ѿ менѐ , ѹ҆твердисѧ , не въꙁмогꙋ̀ к немꙋ · Ка́мо пойдꙋ ѿ дх҃а твое̑го , и҆ ѿ лица твоего камо бѣжꙋ; а҆ще вꙁыдꙋ на́ нб҃о , т҄ы та́мо е҆си , а҆ще сни́дꙋ въ а́дъ , тамо е҆си · А҆ще воꙁмꙋ крилѣ моѝ ра́но , и вселю́сѧ в̾ послⷣѣнихъ морѧ , и҆ та́мо б҄о рꙋка̀ твоа наставитъ м҄ѧ , и҆ ѹ҆дръжитъ м҄ѧ десни́ца твоа · И҆ рѣхъ , е҆да тма̀ попере́тъ м҄ѧ , и҆ нощъ просвѣщенїе в пи́щи моей · Ꙗ҆́ко тма̀ не помрачи́тсѧ ѿ тебе , и҆ нощъ ꙗ҆́ко дн҃ь просвѣтитсѧ Ꙗ҆́ко тма̀ еа̀ , тако и҆ свⷮѣ еа̀ · Ꙗ҆́ко т҄ы соꙁда̀ ѹ҆тробы моѧ  , въспрїѧⷮ м҄ѧ и҆ꙁ̾ чрева ма́тере моеа̀ · И҆сповѣмсѧ тебѣ , ꙗ҆́ко страшно ѹ҆дивилсѧ е҆си · Чюⷣна дѣ́ла твоѧ , и҆ дш҃а моѧ ꙁна́етъ ѕѣло̀ Не ѹ҆таи́сѧ ко́сть моа̀ ѿ тебѐ , ю҆̀же сътвориⷧ‍҇ е҆си в̾ та́йнѣ , и҆ съста́въ мои в̾ преи̑споⷣнихъ ꙁемлѝ Не съдѣ́ланое моѐ видѣста ѻ́чи твоѝ , и҆ въ кни́ꙁѣ твое́й вс҄и напи́шꙋтсѧ · Въ дн҃е съꙁи́жⷣꙋтсѧ , и ничтоже в нихъ · Мнѣ же ѕѣло̀ че́стни бышѧ дрꙋ́ѕи твоѝ б҃е , ѕѣло ѹ҆тверди́шѧсѧ влⷣчьствїа иⷯ И҆ꙁъчтꙋ̀ и҆хъ , и҆ паче пѣска ѹ҆мно́жатсѧ · Въстахъ и҆ е҆ще е҆смь с тобою , а҆ще иꙁбїе́ши грѣшни кы б҃е · Мꙋжїе кро́ви ѹ҆клони́тесѧ ѿ мене , ꙗ҆́ко ревни́ви е҆сте в помышле́нихъ , прїимꙋтъ в сꙋе́тꙋ грады твоѧ · Не ненави́дѧщаѧ ли т҄ѧ г҃и въꙁненавидѣхъ , и҆ ѻ҆ враѕⷯѣ твои́хъ и҆ста́ѧⷯ; съверше́ною ненавистїю въꙁненавидⷯѣ и҆хъ; въ врагы бы́шѧ м҄и · И҆скꙋси мѧ б҃е , и҆ ѹ҆вѣжⷣь срⷣце моѐ · И҆ стѧжѝ м҄ѧ , и҆ раꙁꙋмѣй пꙋти моѧ · И҆ ви́жⷣь а҆ще пꙋть беꙁаконїа во мнѣ , и наста́ви м҄ѧ на пꙋть вѣ́ченъ · В конец̾ , ѱлоⷨ двⷣвъ , рл҃ѳ · Иꙁмѝ м҄ѧ г҃и ѿ чл҃ка лꙋка́ва , ѿ мꙋжа неправеⷣна и҆ꙁба́ви м҄ѧ · И҆же помыслишѧ непра́вдꙋ в̾ срⷣци , весь дн҃ь ѻ҆полча́хꙋ брани · И҆ꙁъѻ҆стри́шѧ ꙗ҆́ꙁыкъ свои ꙗ҆́ко ѕмїи́нъ · Ꙗ҆́дъ а́спиденъ под̾ ѹ҆стнами и҆хъ · Съхранѝ мѧ г҃и и҆ꙁ рꙋкѝ грѣшнича , ѿ чл҃къ неправеденъ и҆ꙁмѝ м҄ѧ · И҆же помы́слишѧ ꙁапѧтѝ стопы̀ моѧ , съкры́шѧ гръдїи сѣть мн҄ѣ · И҆ ю́жи препѧшѧ сѣть нога́ма мои́ма , при стеꙁѝ събла́ѕны положи́шѧ м҄и · Рѣхъ гв҃и , б҃ъ мой е҆си т҄ы , в̾нꙋши г҃и гласъ моле́нїа моего · г҃и г҃и си́ла сп҃се́нїа моего , ѻ҆сѣнилъ е҆си наⷣ главою моею̀ в̾ дн҃ь бра́ни · Не прадажⷣь мене г҃и ѿ жела́нїа моего грѣшникꙋ · Помы́слишѧ на́ мѧ , не ѻ҆ста́ви мене , да не когда̀ въꙁнесꙋтсѧ · Глава̀ ѻ҆крꙋже́нїа и҆хъ , трⷣꙋ ѹ҆сте́нъ и҆хъ покрыетъ и҆хъ · Падꙋтъ на ниⷯ ю́глїа ѻгнена ниꙁложи́ши иⷯ , в̾ страстеⷯ , и҆ не постоѧ́тъ · Мꙋжъ ꙗ҆́ꙁыченъ , не и҆спра́витсѧ на ꙁемлѝ · Мꙋж́а неправеⷣна ꙁл҄о ѹ҆лови́тъ въ и҆стлѣнїе · Поꙁнахъ ꙗ҆́ко сътворитъ г҃ь сꙋдъ ни́щымъ , и҆ ме́сть ѹ҆бо́гымъ · ѻ҆баче правеⷣнїи и҆сповѣдѧтсѧ и҆мени твоемꙋ , и҆ вселѧ́тсѧ пра́вїи с лицемъ твои́мъ · Слⷡ‍҇а , ѱлоⷨ двⷣвъ , р҃м · Ги҃ въꙁваⷯ к тебѣ , ѹ҆слы́ши м҄ѧ · Вонми гла́съ мл҃твы моеа̀ , е҆гда̀ въꙁ̾ꙁовꙋ̀ к тебѣ · дасѧ и҆справитъ молитва моѧ ꙗ҆́ко кади́ло преⷣ тобою , въꙁдѣ́анїе рꙋ́кꙋ моею̀ жрътва вечернаѧ · Положѝ г҃и храненїе ѹ҆сто́мъ мои́мъ , и҆ две́рь ѻ҆граже́нїа ѻ҆ ѹ҆стнахъ мои́хъ · Не ѹ҆клони срⷣце мое в̾ словеса лꙋкав̾ствїа , непщевати вины̀ ѻ҆ грѣсѣхъ · Съ чл҃кы дѣ́лающими беꙁаконїе , и҆ не съчета́юсѧ съ иꙁбранными и҆хъ · Пока́жеⷮ м҄ѧ правеⷣникъ млⷵтїю , и҆ ѻ҆бличи́т̾ мѧ , е҆ле́и же грѣшнаго да не намастиⷮ главы̀ моеа̀ · Ꙗ҆́ко е҆ще и҆ мл҃тва моа въ вл҃говоле́нихъ и҆хъ , пожръты бышѧ при ка́мени сꙋдїѧ и҆хъ · Ѹ҆слы́шатсѧ гл҃и моѝ , ꙗ҆́ко въꙁмо́гшѧ , ꙗ҆́ко тлъща ꙁемлѝ просѣдесѧ на ꙁем̾ли . раꙁ̾сыпашѧсѧ ко́сти и҆хъ прї а́дѣ · Ꙗ҆́ко к тебѣ г҃и г҃и ѻ҆́чи моѝ , на тѧ ѹ҆повахъ , не ѿи́ми дш҃ю мою · Съхрани мѧ ѿ сѣти ю҆̀же съста́вїша м҄и , и҆ ѿ събла́ѕнъ дѣ́лающыⷯ беꙁаконїе · Впадꙋтсѧ въ мре́жѧ своѧ грѣшницы , е҆ді́нъ е҆смь а҆ꙁъ до́ндеже прейдꙋ · ра́ꙁꙋма двⷣвъ . внегда̀ быти емꙋ в̾ пещерѣ . мл҃тва . рм҃а · Гла́сомъ моиⷨ къ г҃ꙋ въꙁваⷯ , гла́сомъ мои́мъ къ г҃ꙋ помолюсѧ · Пролѣю преⷣ ни́мъ мл҃твꙋ мою , печаль мою преⷣ ни́мъ въꙁвѣщꙋ̀ · Внегда̀ и҆ꙁчеꙁаетъ ѿ мене дꙋхъ мой , и҆ т҄ы поꙁна̀ стеꙁѧ̀ моѧ · На пꙋтѝ сем̾ , по немꙋже хождааⷯ , съкры́шѧ сѣть мнѣ · сматрѧхъ ѻ҆деснꙋ́ю , и҆ въꙁ̾глѧ́дахъ , и҆ не бѣ ꙁнааѝ мене · Поги́бе бѣг̾ство ѿ менѐ , и҆ нѣсть вꙁыска́аѝ дш҃ю мою · Въꙁваⷯ к тебѣ г҃и , рѣхъ , т҄ы е҆си ѹ҆пованїе мое , часть моа е҆си на ꙁемлѝ живыхъ · Воньмѝ мл҃твꙋ мою , ꙗ҆́ко смириⷯсѧ ѕѣло̀ · И҆ꙁба́ви м҄ѧ ѿ гонѧ́щыхъ м҄ѧ , ꙗ҆́ко ѹ҆крѣпи́шѧсѧ паче мене · И҆ꙁведи и҆с темни́ца дш҃ю мою , и҆сповѣдатїсѧ и҆мени твоемꙋ  · Менѐ жⷣꙋтъ правеⷣницы , до́ндеже въꙁдасѝ мн҄ѣ · ѱлоⷨ двⷣвъ , е҆гда гонѧ́ше и҆̀ а҆весаломъ сн҃ъ е҆го , рм҃в · Ги҃ ѹ҆слы́ши мл҃твꙋ мою , вънꙋши моле́нїе мое въ и́стинѣ твоей · ѹ҆слы́ши м҄ѧ в̾ пра́вдѣ твое́й , и҆ не вни́ди в̾ сꙋд̾ с рабомъ твои́мъ , ꙗ҆́ко не ѻ҆пра́вдитсѧ преⷣ тобою всѧк̾ живыѝ · Ꙗ҆ко погна̀ врагъ дш҃ю мою , смирилъ е҆сть в ꙁемлѝ животъ мой · Посадил̾ м҄ѧ е҆сть в темныⷯ ꙗ҆́ко ме́ртвыа вѣкꙋ , и҆ ѹ҆ны̀ во мнѣ дх҃ь мой · Въ мнѣ смꙋтисѧ срⷣце мое , помѧнⷯꙋ дн҃и дре́внѧа · Поѹ҆чиⷯсѧ въ всѣхъ дѣлехъ твои́х̾ , и҆ в дѣлеⷯ рꙋкꙋ твоею поѹ҆чаⷯсѧ · Въꙁдⷯѣ к тебѣ рꙋцѣ моѝ , дш҃а моа̀ ꙗко ꙁемлѧ̀ беꙁвоⷣнаа тебѣ · Ско́ро ѹ҆слы́ши м҄ѧ г҃и , и҆ꙁчеѕѐ дх҃ь мои · Не ѿвратѝ лица твоего ѿ мене , и҆ ѹ҆подоблюсѧ ниꙁходѧ́щиⷨ в ров̾ · Слы́шанꙋ сътвори мн҄ѣ ꙁаѹ́тра млⷵть твою , ꙗ҆́ко на́ тѧ ѹ҆повахъ · Скажѝ м҄и г҃и пꙋть , воньже поидꙋ̀ , ꙗ҆́ко к тебѣ вꙁѧⷯ дш҃ю мою̀ · И҆ꙁмѝ м҄ѧ ѿ врагъ моиⷯ г҃и , к тебѣ прибѣгох̾ , наѹ҆чѝ м҄ѧ творити во́лю твою · Ꙗко т҄ы е҆си б҃ъ мой , дх҃ь твой бл҃гы́й наста́витъ м҄ѧ на́ ꙁемлю пра́вꙋ · И́мени твоего ради г҃и живиши м҄ѧ , пра́вдою твоею и҆ꙁведеши ѿ печали дш҃ꙋ мою , и҆ млⷵтїю твоею̀ потреби́ши врагы̀ моѧ · И҆ погꙋби́ши вс҄ѧ стꙋжа́ющаа дш҃и мое́й , ꙗ҆́ко а҆ꙁъ рабъ твой е҆смь · Слⷡ‍҇а , ѱлоⷨ двⷣвъ къ голїа́ѳꙋ , рм҃г · кⷴ‍҇а к҃ · Блвⷵенъ г҃ь б҃ъ мой , наѹ҆ча́аѝ рꙋцѣ моѝ на ѻ҆плъченїе , пръсты моа н́а брань · Млⷵть моѧ и҆ прибѣжище мое , ꙁастꙋ́пникъ мой и҆ і҆ꙁба́вител̾ мой , ꙁащи́титель мой , и҆ на́нь ѹ҆повахъ · Повинꙋ́аѝ люди моѧ подъ мѧ · г҃и , чт҄о е҆сть чл҃къ , ꙗ҆́ко скаꙁаⷧ‍҇сѧ е҆си е҆мꙋ , л҄и сн҃ъ чл҃чь , ꙗ҆́ко вмѣнѧ́е̑ши и҆̀; чл҃къ сꙋ́етѣ ѹ҆подобисѧ дн҃їе е҆го ꙗ҆́ко сѣнь прехо́дѧтъ · г҃и преклоⷩ‍҇ нб҃са  , и҆ сни́ди , косни́сѧ гора́мъ и҆ въꙁды́мѧтсѧ · Блесни мо́лънїѧ , и҆ ражⷣене́ши иⷯ · послѝ стрѣлы твоа , и҆ смꙋти́ши иⷯ · Послѝ рꙋ́кꙋ твою свы́ше , и҆ꙁми м҄ѧ и҆ і҆ꙁба́ви м҄ѧ ѿ воⷣ мно́г̾ , ѿ рꙋкъ сн҃о́въ чꙋжихъ · и҆хъ же ѹ҆ста̀ гл҃ашѧ сꙋ́етꙋ , и҆ десни́ца и҆хъ десни́ца неправды · Бж҃е пѣснь но́вꙋ въспою тебѣ , въ ѱалты́ри десѧтострꙋ́ннѣмъ пою тебѣ · даю́щемꙋ сп҃сенїе цр҃емъ , и҆ꙁбавлѧ́ющемꙋ двⷣа раба свое̑го ѿ ѻ҆рꙋжїѧ лю́та · и҆ꙁба́ви м҄ѧ и҆ і҆ꙁмѝ м҄ѧ и҆ꙁ рꙋки сн҃овъ чꙋжихъ · И҆хже ѹ҆ста̀ гл҃ашѧ сꙋ́етꙋ , и десница иⷯ десни́ца непра́вды · И҆хъ же сн҃ове и҆хъ ꙗ҆́ко новосажⷣена , въдрꙋжена въ ю́ности своей · дщерѧ и҆хъ ѹ҆добре́ны , преѹ҆крашены ꙗ҆́ко подобїе цр҃кве · храни́лищѧ иⷯ и҆спо́лнь , ѿрыга́ющѧ ѿ сеѧ въ ѻ҆нꙋ · ѻ҆вцѧ иⷯ мно́гоплодны , мно́жащасѧ въ исхо́дищыхъ своихъ · Въло́ве иⷯ то́лсти , нѣсть паде́нїѧ граде́жꙋ , ни прохо́да , ни во́плѧ в̾ сто́гнахъ иⷯ · Ѹ҆блажи́шѧ лю́дїе и҆м̾же сїѧ сꙋть . блаже́ни лю́дїе и́мже г҃ь б҃ъ и҆хъ · Хвала̀ , двⷣва , рм҃д · Въꙁнесꙋ̀ т҄ѧ б҃е мой цр҃ю мой . и҆ блⷵвю и҆мѧ твое в̾ вѣкъ , и҆ въ вѣкъ вѣка · На всѧкъ дн҃ь блⷵвѧ̀ т҄ѧ , и҆ въсхвалю̀ и́мѧ твое в̾ вѣкъ , и҆ въ вѣкъ вѣка · Ве́лїй г҃ь и҆ хваленъ ѕѣло̀ , и҆ вели́чїю е҆го нѣсть конца̀ · Ро́дъ и҆ ро́дъ въсхва́лѧтъ дѣ́ла твоѧ , и҆ си́лꙋ твою въꙁвѣстѧтъ · Вели́колѣпїе сла́вы ст҃ы́нѧ твоеѧ̀ въꙁгл҃ютъ , и҆ чюдеса̀ твоѧ повѣдѧтъ · и҆ си́лꙋ стра́шныⷯ твои̑хъ рекꙋтъ , и҆ величїе твое повѣдѧтъ · Па́мѧть мнѻ́жества бл҃гости твоеа̀ ѿрыгнꙋтъ , и҆ пра̀вдою твоею въꙁра́дꙋютсѧ · ще́дръ и҆ млⷵтивъ г҃ь , долготрьпѣливъ и мнѻ́гомлⷵтивъ · Бл҃гъ г҃ь всѧ́ческымъ , и҆ щедро́ты е҆го на всѣхъ дѣлехъ е҆го · да исповѣдѧⷮсѧ тебѣ г҃и вс҄ѧ дѣ́ла твоѧ , и҆ прпⷣбнїи твоѝ да блⷵвѧтъ т҄ѧ · Сла́вꙋ црⷵтвїа твое̑го рекⷮꙋ , и҆ си́лꙋ твою въꙁгл҃юⷮ , скаꙁати сн҃овомъ члчⷵкыⷨ силꙋ твою , и҆ сла́вꙋ великолѣпїа црⷵтвїа твоего · Црⷵтво твое , црⷵтво всѣхъ вѣкъ , и влⷣчество твое въ всѧкоⷨ родѣ и҆ ро́дѣ · Вѣ́ренъ г҃ь въ всѣхъ словесехъ своиⷯ , и҆ прпⷣбнъ въ всѣхъ дѣлехъ своиⷯ · Поⷣе́млеⷮ г҃ь вс҄ѧ ниꙁпадающаѧ , и҆ і҆справлѧ́етъ вс҄ѧ ниꙁве́рженыа · ѻ́чи всⷯѣ на тѧ ѹ҆поваютъ , и҆ т҄ы дае́ши и҆м̾ пи́щꙋ въ бл҃говре́мѧ · ѿверꙁа́еши ты рꙋкꙋ твою , и҆ насы́щаеши всѧ́ко живо́тно бл҃говоленїа · Пра́веденъ г҃ь въ всѣхъ пꙋтехъ своиⷯ , и прпⷣбнъ въ всѣхъ дѣлехъ своиⷯ · Блиꙁъ г҃ь всѣм̾ приꙁывающыⷨ и҆̀ , всⷨѣ приꙁыва́ющиⷨ и҆̀ въи́стинꙋ · Во́лю боѧ́щиⷯсѧ е҆го сътворитъ , и҆ мл҃твꙋ и҆х̾ ѹ҆слы́шиⷮ , и҆ сп҃се́тъ и҆хъ · Хранитъ г҃ь вс҄ѧ любѧ́щаѧ е҆го , и҆ всѧ грѣшникы потреби́тъ · Хвалꙋ̀ гн҃ю въꙁ̾гл҃ютъ ѹ҆ста̀ моа , и да блⷵвиⷮ всѧ́ка плоть и́мѧ ст҃о́е е҆го , в̾ вѣкъ и҆ въ вⷦ‍҇ѣ вѣка · Слⷡ‍҇а , а҆ллїлꙋїа , а҆гге́а , і҆ ꙁаха́рїа , рм҃е · Хвалѝ дш҃е моа г҃а , въсхвалю г҃а в̾ жївотѣ мое́м̾ · пою̀ б҃ꙋ моемꙋ , дондеже е҆смь · Не надѣитесѧ на́ кн҃ѕѧ , на́ сыны члчⷵкыа , в ниⷯже нѣсть сп҃се́нїа · И҆ꙁы́детъ дх҃ь е҆го , и҆ въꙁ̾врати́тсѧ в̾ ꙁеⷨлю свою . в̾ тои дн҃ь поги́бнꙋтъ вс҄ѧ помышле́нїа е҆го · Блаже́нъ , е҆мꙋже б҃ъ і҆а́ковль помощник̾ е҆го , ѹ҆пова́нїе е҆го , на́ г҃а б҃а своего · Сътво́ршаго нб҃о и҆ ꙁе́млю , мо́ре , и҆ вс҄ѧ ꙗ҆́же в ниⷯ · Хранѧ́щаго и́стинꙋ в̾ вѣкъ , творѧ́щаго сⷣꙋ ѻ҆би́димыⷨ , даю́щаго пи́щꙋ а҆́лчющыⷨ · г҃ь рѣшиⷮ ѻ҆кова́нныⷯ , г҃ь ѹ҆мꙋдрѧеⷮ слѣпцѧ · г҃ь въꙁводїтъ ниꙁверже́ныа , г҃ь любиⷮ правеⷣникы · г҃ь храниⷮ пришельца , си́ра и҆ вдовꙋ̀ прїе́млет̾ , и҆ пꙋть грѣш̾ныⷯ погꙋби́т̾ · въцр҃и́тсѧ г҃ь в̾ вѣк̾ , б҃ъ твой сїѻ́не , в роⷣ и҆ родъ · а҆ллилꙋїа , рм҃ѕ · Хвали́те г҃а , ꙗ҆́ко бл҃гъ , ѱалоⷨ бв҃и на́шемꙋ , да насладиⷮсѧ хвале́нїе · Ꙁижⷣаѝ і҆ерⷵли́ма г҃ь , раꙁ̾сѣѧннаѧ і҆ил҃ева събереⷮ · И҆сцѣлѧ́аѝ съкрꙋше́ныа срⷣцем̾ , и҆ ѻ҆бѧꙁа́а съкрꙋше́нїа и҆хъ · И҆ꙁчитааѝ множество ѕвѣꙁдъ , и҆ всⷨѣ и҆мъ и҆мена̀ нарица́а · Ве́лей г҃ь нашь , и҆ велїа крѣпость е҆го , и҆ ра́ꙁꙋмꙋ е҆го нѣсть числа · Прїе́млѧ кроткы́а г҃ь , смирѧ́а же грѣшникы до ꙁемлѧ · Начнѣте гв҃и въ и҆сповѣданїи , по́ите бв҃и на́шемꙋ в̾ гꙋслеⷯ · ѻ҆дѣва́ющемꙋ нб҃о ѻ҆блакы , гото́вающемꙋ ꙁемлѝ дожⷣь · Проꙁѧба́ющемꙋ на гораⷯ сѣно , и҆ травꙋ на слꙋж́бꙋ чл҃ком̾ . дающемꙋ ско́тоⷨ пи́щꙋ иⷯ , и҆ птенцеⷨ врановоⷨ приꙁыва́ющым̾ и҆̀ · Не в си́лѣ коньстѣи въсхо́щетъ , ни в̾ лы́стеⷯ мꙋжескыхъ бл҃говолитъ · Бл҃говолитъ г҃ь на боѧ́щыⷯсѧ е҆го , и҆ на ѹ҆пова́ющыхъ на млⷵть е҆го · а҆ллилꙋїа , а҆гге́а , и҆ ꙁаха́рїа рм҃ꙁ · Похвалѝ і҆ерⷵли́мъ г҃а , хвалѝ б҃а твоего сїѻ́не · Ꙗ҆́ко ѹ҆крѣпѝ вереѧ̀ вратъ твоиⷯ , блⷵви сн҃ы твоѧ в тебѣ · Ꙗ҆́ко положѝ предѣлы твоа ми́р̾ , и тꙋ́ка пшени́чна насыща́а т҄ѧ · Посылааѝ сло́во своѐ ꙁемлѝ , до скорости тече́тъ сло́во е҆го · даю́щаго снѣгъ свой ꙗ҆́ко во́лнꙋ , м̾глꙋ̀ ꙗ҆́ко пе́пелъ посыпа́ющаго · Мета́ющаго го́лоть свой ꙗ҆́ко хлѣбы , проти́вꙋ лицꙋ мра́ꙁа е҆го кт҄о постои́тъ; послетъ сло́во своѐ , и҆ і҆стаетъ ѧ҆̀ · д̾хне́тъ дх҃ь е҆го , и҆ потекꙋтъ во́ды · Въꙁвѣщааѝ слово свое і҆а́ковꙋ , ѻ҆правда́нїа и҆ сꙋдбы своѧ і҆ил҃еви · Не сътворѝ та́ко всѧ́комꙋ ꙗ҆́ꙁы́кꙋ , и҆ сꙋдбы̀ своа не скаꙁа̀ и҆мъ · Слⷡ‍҇а а҆ллилꙋїа а҆гге́а и҆ ꙁаха́рїа рм҃и · Хвали́те г҃а съ нбⷵъ , хвали́те е҆го в̾ вы́шниⷯ · хвали́те е҆го вс҄и а́гг҃ли е҆го , хвали́те е҆го вс҄ѧ си́лы е҆го · хвали́те е҆го слн҃це и҆ лꙋна̀ , хвали́те е҆го вс҄ѧ ѕвѣꙁды и҆ свѣтъ · хвали́те е҆го нб҃са нбⷵъ , и҆ вода̀ ꙗ҆же превы́ше нб҃съ , да въсхва́лѧтъ и́мѧ гн҃е · ꙗ҆ко тои рече́ , и҆ бы́шѧ . тои повелѣ , и҆ съꙁ̾да́шасѧ · Поста́вї ѧ҆̀ в̾ вѣкъ , и҆ въ вѣкъ вѣка · повелѣнїе положи , и҆ не ми́мои́детъ · хвали́те г҃а ѿ ꙁемлѧ̀ , ꙁмие́ве и҆ всѧ беꙁнⷣы · ѻ҆гнь , грⷣа , снѣгъ , го́лоть , дꙋхъ бꙋ́рен̾ , творѧ́щаѧ сло́во е҆го · Го́ры , и҆ вси хо́лми . дре́ва плодоно́сна , и҆ всѝ ке́дри · ѕвѣрїе и҆ всѝ скотѝ . га́ды , и҆ пти́цѧ перна́ты · цр҃їе ꙁеⷨстїи҆̀ , и҆ всѝ людїе . кн҃ѕи , и҆ всѝ сꙋдїе ꙁемтсїи҆̀ · ю́ношѧ , и҆ дв҃ы . ста́рцы съ ю́нотами , да въсхва́лѧтъ и҆́мѧ гн҃е , ꙗ҆ко въꙁнесе́сѧ имѧ то́го е҆ди́ного · и҆сповѣданїе е҆го на ꙁемлѝ и҆ на нбⷵи , и҆ въꙁнесетъ ро́г̾ люди́и своиⷯ · Пѣснь всѣмъ прпⷣбнымъ е҆го , сн҃ово́мъ и҆і̑л҃евомъ , людемъ приближѧ̀ющимсѧ е҆мъ · а҆ллилꙋїа , рм҃ѳ · Въспо́йте гв҃и пѣснь но́вꙋ , хваленїе е҆го в̾ цр҃кви преподо́бныхъ · да въꙁвесели́тсѧ і҆ил҃ь ѻ҆ сътво́ршемъ е҆го , и҆ сн҃ове сїѻ́ни въꙁрадꙋютсѧ ѻ҆ цр҃и свое́мъ · да въсхва́лѧтъ и́мѧ е҆го в̾ ли́цѣ , в̾ тѷмпанѣ и҆ ѱалтыри да пою́тъ е҆мꙋ · Ꙗ҆́ко бл҃говолитъ г҃ь в̾ лю́дехъ своихъ , и҆ въꙁнесе́тъ крот̾кыа въ сп҃сенїе · Въсхва́лѧтсѧ преподобнїи в̾ славѣ , и҆ въꙁрадꙋютсѧ на ло́жехъ свои́х̾ · Въꙁноше́нїа бж҃їа в̾ горта́ни и́х̾ , и҆ мечѝ ѻ҆бою́дꙋ ѻ҆стры в рꙋкахъ и҆хъ . сътворити ѿмще́нїе въ ꙗ҆́ꙁы́цехъ , ѻ҆бличе́нїа в̾ людехъ · Свѧꙁа́ти цр҃ѧ иⷯ пꙋты , и҆ сла́вныа иⷯ рꙋчны́ми ѻ҆ко́вы желѣꙁными , сътвори́ти в нихъ сꙋдъ напи́санъ · Сла́ва с҄и е҆сть всѣмъ прпⷣбнымъ е҆го · а҆ллилꙋїа , р҃н · Хвали́те бг҃а въ ст҃ыхъ е҆го , хвали́те е҆го въ ѹ҆тверже́нїи силъ е҆го · Хвали́те е҆го на си́лахъ е҆го , хвали́те е҆го по премно́гомꙋ вели́чествїю е҆го · Хвали́те е҆го въ гласѣ трꙋб̾нѣ , хвали́те е҆го въ ѱалты́ри и҆ гꙋслехъ · Хвали́те е҆го в тѷмпанѣ и҆ ли́цѣ , хвали́те е҆го въ стрꙋнахъ и҆ ѻ҆рганѣхъ · Хвали́те е҆го в̾ кѷмвалⷯѣ доброгла́сныхъ , хвали́те е҆го в̾ кѷм̾ва́лѣхъ восклица́нїа · Всѧ́ко дыханїе да хвали́тъ г҃а · Сла́ва · Сеи ѱало́мъ ѻ҆собъ пи́санъ , и҆ внѣ числа̀ , двⷣвъ . е҆гда е҆ді́нъ бра́сѧ , и҆ ѹ҆би́тъ голїа́ѳа · Ма́лъ бѣхъ в̾ братїи моей , и҆ ю҆ннѣишїи в̾ домꙋ ѿц҃а моего , пасѧхъ ѻ҆вцѧ̀ ѿц҃а мое̑го · Рꙋцѣ моѝ сътворишѧ ѻ҆рганъ , и҆ пе́рсти моѝ съста́виша ѱалты́рь · И҆ кто̀ въꙁвѣсти́тъ гв҃и моемꙋ; самъ г҃ь , самъ ѹ҆слы́шитъ · Самъ посла̀ а҆́гг҃ла своего , и҆ і҆ꙁѧтъ м҄ѧ ѿ па́ств̾ ѻ҆́вчыⷯ ѿц҃а мое̑го , и҆ пома́ꙁа м҄ѧ е҆ле́ѻⷨ пома́ꙁанїа своего · Бра́тїа моѧ добри и҆ вели́цы , и҆ не бл҃говоли в ниⷯ г҃ь · Иꙁыдохъ въ срѣтенїе и҆ноплемѐнникꙋ , и҆ проклѧтъ м҄ѧ и́долы свои́ми · А҆́ꙁъ же и҆сто́ргъ ме́чъ ѿ него , ѻ҆беꙁ̾главихъ е҆го , и҆ ѿꙗ҆́хъ поноше́нїе ѿ сн҃о́въ і҆ил҃евъ · 
